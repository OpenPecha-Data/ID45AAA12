༄༅། །བཀར་བརྒྱུད་བསྟན་སྲུང་ནན་པོའི་འཕྲིན་ལས་ཀྱི་ཆོ་ག་
དོན་གཉིས་ལྷུན་གྲུབ་ཅེས་བྱ་བ་བཞུགས་སོ། །

༄༅། །གསང་ཆེན་ཐུགས་དམ་ནང་གཏོར་གྱི་བརྒྱུད་འདེབས་བཞུགས་སོ། །

༄༅། །ན་མོ་གུ་ར་ཝེ། ཡན་ལག་བདུན་ལྡན་ཟུང་འཇུག་རྡོ་རྗེ་འཆང་། །ཀླུ་སྒྲུབ་སྙིང་པོ་ཨཱརྱ་དེ་ཝ་དང༌། །ཨ་བྱཱ་ཀཱ་
ར་སངས་རྒྱས་གྲགས་པའི་ཞབས། །དཔལ་ཆེན་རྒྱ་ལོ་ཁམས་པ་རྒྱ་གར་པ། །བཀྲ་ཤིས་འབུམ་གྱི་ཞབས་ལ་གསོལ་བ་
འདེབས། །གྲགས་པ་སེང་གེ་གཞོན་ནུ་ཡེ་ཤེས་དང༌། །གུ་རུ་ཤཱཀྱ་སེང་ཧ་ཚུལ་ཁྲིམས་དཔལ། །ངག་དབང་གྲགས་
པ་བསོད་ནམས་རྒྱལ་མཚན་ཞབས། །བཟོད་པ་ལེགས་ལྡན་ཆོས་རྗེ་ཟླ་བ་འོད། །རྒྱལ་དབང་ཀུན་དགའི་ཞབས་ལ་

༄༅། །གསོལ་བ་འདེབས། །གནམ་ལྕགས་མེ་འབར་དྷརྨ་རཱ་ཛ་དང་། །བཀྲ་ཤིས་ཕུན་ཚོགས་དཀོན་མཆོག་རཏྣའི་ཞབས། །
དྷརྨ་ཀཱིརྟི་ཀརྨ་བི་ཛ་ཡ། །འཕྲིན་ལས་བཟང་པོ་དོན་ཀུན་གྲུབ་པའི་སྡེ། །བསྟན་འཛིན་འགྲོ་འདུལ་ཞབས་ལ་གསོལ་བ་
འདེབས། །དཔལ་ལྡན་མགར་ཆེན་རྗེ་བཙུན་སུརྱའི་མཚན། །པདྨའི་རྒྱལ་མཚན་མཐུ་སྟོབས་འོད་ཟེར་ཞབས། །བསྟན་
འཛིན་བྱང་ཆུབ་དྷརྨ་ཏ་མ་ཎི། །ཐུགས་རྗེ་ཉི་མ་གུ་ཎ་ཨི་ཤྭ་ར། །ནུས་ལྡན་རྡོ་རྗེའི་ཞབས་ལ་གསོལ་བ་འདེབས། །ཆོས་

ཀྱི་བློ་གྲོས་རྒྱལ་སྲས་ཞི་བའི་མཚན། །བདེ་ཆེན་རྡོ་རྗེ་རྒོད་ཕུ་སྒྲུབ་བརྒྱུད་པ། །དངོས་གྲུབ་ཀུན་འབྱུང་རྩ་བའི་བླ་མའི་ཞབས། །རིམ་བྱོན་བརྒྱུད་པར་
བཅས་ལ་གསོལ་བ་འདེབས། །བདེ་སྟོང་གཉིས་མེད་ལྷན་སྐྱེས་དྲྭ་བ་སྡོམ། །ཡེ་ཤེས་མཐུ་སྟོབས་ཀུན་འདུས་ནག་པོ་ཆེ། །སྤྲུལ་པའི་རྒྱན་གྱུར་དཀྱིལ་
འཁོར་ལྷ་ཚོགས་དང་། །རྒྱལ་བའི་བསྟན་སྲུང་དབྱིངས་ཕྱུག་ཆོས་ཀྱི་སྒྲོལ། །དམ་ཅན་རྒྱ་མཚོའི་ཚོགས་ལ་གསོལ་བ་འདེབས། །རྩ་གསུམ་དམ་ཅན་རྒྱ་
མཚོའི་ཚོགས་བཅས་ལ། །མོས་པས་གདུང་བའི་ང་རོས་བསྐུལ་བའི་མཐུས། །ཡེ་ཤེས་ཐུགས་རྗེའི་མཐུ་དཔུང་དྲག་ཏུ་བསྐྱེད། །བྱིན་རླབས་ནུས་པའི་
སྤྲིན་ཆེན་ཆེར་ལྡང་ཞིང་། །དོན་གཉིས་མྱུར་འགྲུབ་ཆར་རྒྱུན་སྩལ་དུ་གསོལ། །ལས་མནར་ཉེས་ཚོགས་སྡུག་བསྔལ་ཀུན་ཞི་ནས། །སྲིད་ཞི་ཕན་བདེའི་

༄༅། །ལེགས་ཚོགས་ཡོངས་སུ་རྒྱས། །སྣང་སྲིད་འཁོར་འདས་རང་སྣང་དབྱིངས་སུ་འདུ། །ལོག་འདྲེན་ཐམས་ཅད་གཏན་ནས་བརླག་བྱེད་པའི། །ལས་
བཞི་འཕྲིན་ལས་མྱུར་དུ་འགྲུབ་པར་མཛོད། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ནས། །ས་དང་ལམ་གྱི་ཡོན་
ཏན་རབ་རྫོགས་ཏེ། །རྡོ་རྗེ་འཆང་གི་གོ་འཕང་མྱུར་ཐོབ་ཤོག། །། ཅེས་དཔལ་ཡེ་ཤེས་མགོན་པོ་ཕྱག་བཞི་པའི་བརྒྱུད་པའི་གསོལ་འདེབས་འདི་ཡང་ཁོ་བོས་བགྱིས་པའི་གསོལ་ཁ་ཉེར་
བསྡུས་གསང་ཆེན་ཐུགས་དམ་ནང་གི་གཏོར་མའི་ཁ་འགེངས་སུ་ས་སྐྱོང་ལོ་མདོ་ཁམས་སེ་ར་ལུང་དུ། ། ལྷོ་རྗེ་དྲུང་ཨོ་རྒྱན་ནུས་ལྡན་རྡོ་རྗེས་སྦྱར་བ་དགེའོ།། །།

༄༅། །དཔལ་འཁོར་ལོ་སྡོམ་པའི་ལས་རིམ་གསལ་བར་བྱེད་པའི་སྒྲོན་མེ་བཞུགས་སོ། །

༄༅། །བླ་མ་དང་ལྷག་པའི་ལྷ་ལ་ཕྱག་འཚལ་ལོ། །དུས་གསུམ་སངས་རྒྱས་ཀུན་འདུས་བླ་མ་དང་། །བདེ་སྟོང་ལྷན་
ཅིག་སྐྱེས་པའི་ཡི་དམ་ལྷ། །ལུས་ངག་ཡིད་གསུམ་གུས་པས་ཕྱག་འཚལ་ནས། །དེ་ཉིད་སྒྲུབ་པའི་ལམ་རིམ་གསལ་
སྒྲོན་བྲི། །དཔལ་འཁོར་ལོ་སྡོམ་པའི་དབང་ཐོབ་ཅིང་། དམ་ཚིག་དང་སྡོམ་པར་ལྡན་པའི་རྣལ་འབྱོར་པས་ཡིད་དང་མཐུན་པའི་བསྟི་གནས་སུ། བླ་མ་ཡི་དམ་
ཆོས་སྐྱོང་སྲུང་མ་རྣམས་ཀྱི་རྟེན་བཀྲམ། མཆོད་གཏོར་རྒྱས་པར་བཤམས། ལས་གཏོར་ཆ་གསུམ་རོལ་མོ་རྣམས་ཚོགས་པར་བྱས་ལ། ༈ སངས་རྒྱས་ཆོས་

༄༅། །དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་
པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ལན་གསུམ་དང་། སེམས་ཅན་ཐམས་ཅད་བདེ་བ་དང་
བད་ེབའི་རྒྱུ་དང་ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སྡུག་བསྔལ་མེད་པའི་
བདེ་བ་དང་མི་འབྲལ་བར་གྱུར་ཅིག ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག ལན་

གཕུམདང་། ༈ རང་ཉིད་སྐད་ཅིག་གིས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་
ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་ཁྲག་འཛིན་པས་འཁྱུད་པའི་གཟུགས་ཀྱི་ཕུང་པོ་ལ་རྣམ་པར་སྣང་མཛད། ཚོར་བའི་ཕུང་པོ་
ལ་རྡོ་རྗེ་ཉི་མ། འདུ་ཤེས་ཀྱི་ཕུང་པོ་ལ་པདྨ་གར་གྱི་དབང་ཕྱུག འདུ་བྱེད་ཀྱི་ཕུང་པོ་ལ་རྡོ་རྗེ་རྒྱལ་པོ། རྣམ་པར་ཤེས་པའི་ཕུང་པོ་ལ་རྡོ་རྗེ་སེམས་དཔའ་
སྟེ། བཅོམ་ལྡན་འདས་དེ་བཞིན་གཤེགས་པ་རྒྱལ་བ་རིགས་ལྔའི་བདག་ཉིད་དུ་གྱུར། ༈ ནང་མཆོད་བྱིན་རླབས་ནི། ཨོཾ་སུམྦྷ་ནི་སུམྦྷ་ནི་ཧཱུཾ་ཧཱུཾ་ཕཊ། ཨོཾ་གྷྲིཧྞ་གྷྲི་
ཧྞ་ཧཱུྃ་ཧཱུྃ་ཕཊ། གྷིཧྞ་པ་ཡ་གྷིཧྞ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ། བྷ་ག་ཝན། བིདྱ་རཱ་ཛ་ཡ་ཧཱུྃ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ། སྟོང་པ་

༄༅། །ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཁ་དོག་སྔོན་པོ་གཞུ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་
དཀྱིལ་འཁོར་གྲུ་གསུམ་དམར་པོ་རཾ་གྱིས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་ལ་གནས་པའི་ཨཱཿལས་ཐོད་པ་དུམ་བུ་གཅིག་པ་ཕྱི་
དཀར་ལ་ནང་དམར་བ་ཡངས་ཤིང་རྒྱ་ཆེ་བའི་དབུས་སུ་ཧཱུྃ་ལས་དྲི་ཆུ་ཧཱུྃ་གིས་མཚན་པ། ཤར་དུ་ཨོཾ་ལས་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལས་ཀླད་
པ་ཁཾ་གིས་མཚན་པ། ནུབ་དུ་ཨོཾ་ལས་བྱང་སེམས་ཨོཾ་གྱིས་མཚན་པ། ལྷོར་ཏྲ་ལས་རཀྟ་ཧཱུྃ་གྱིས་མཚན་པ། དེའི་སྟེང་གི་དབུས་སུ་ཧཱུཾ་ལས་མིའི་ཤ་ཧཱུཾ་གིས་
མཚན་པ། ཤར་ལྷོར་ལཾ་ལས་བ་གླང་གི་ཤ་ལཾ་གྱིས་མཚན་པ། ལྷོ་ནུབ་ཏུ་མཾ་ལས་ཁྱིའི་ཤ་མཾ་གྱིས་མཚན་པ། ནུབ་བྱང་དུ་པཾ་ལས་གླང་པོ་ཆེའི་ཤ་པཾ་གྱིས་།

མཚན་པ། བྱང་ཤར་དུ་ཏཾ་ལས་རྟའི་ཤ་ཏཾ་གྱིས་མཚན་པ། འོག་གི་རླུང་གཡོས་མེ་སྦར་ཐོད་པ་དྲོས་རྫས་ཡི་གེ་དང་བཅས་པ་ཞུ་ཞིང་ཁོལ་བས་ཉི་མ་
འཆར་ཀའི་མདོག་ལྟར་དམར་སེར་དུ་གྱུར། དེའི་སྟེང་དུ་ཁ་ཆོད་ཀྱི་ཚུལ་དུ་ཟླ་བའི་དཀྱིལ་འཁོར་དེའི་སྟེང་དུ་ཧཱུཾ་སྔོན་པོ། ཨ་དམར་པོ། ཨོཾ་དཀར་པོ་
གསུམ་ལས་འོད་ཟེར་འཕྲོས་པས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྐུ་གསུང་ཐུགས་ཡི་གེ་གསུམ་གྱི་
རྣམ་པར་བཀུག་ཡེ་ཤེས་ཀྱི་བདུད་རྩིར་གྱུར། ཡི་གེ་གསུམ་ལ་ཐིམ། རིམ་གྱིས་ཞུ། ཟླ་བ་ལ་ཐིམ། ཟླ་བ་བདུད་རྩིའི་རང་བཞིན་དུ་གྱུར་པ། དམ་ཚིག་
གི་བདུད་རྩི་དང་ཐ་མི་དད་དུ་འདྲེས་པས་བདུད་རྩིའི་རྒྱ་མཚོ་ཁ་དོག་དཀར་བ། རེག་བྱ་བསིལ་བ། རོ་མངར་བ། ནུས་མཐུ་ཕུན་སུམ་ཚོགས་པར་གྱུར། །

༄༅། །ཨོཾ་ཨཱ་ཧཱུཾ། ལན་གསུམ་བརྗོད། མཆོད་པ་བྱིན་རླབས་ནི། ཨོཾ་སུམྦྷ་ནི་སུམྦྷ་ནི་ཧཱུཾ་ཧཱུཾ་ཕཊ། ཨོཾ་གྷྲི་ཧྞ་གྷྲིཧྞ་ཧཱུྃ་ཧཱུྃ་ཕཊ། གྷིཧྞ་པ་ཡ་གྷིཧྞ་པ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་
ཧོ། བྷ་ག་ཝན། བིདྱ་རཱ་ཛ་ཡ་ཧཱུྃ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་བྱུང་བའི་མི་
མགོའི་སྒྱེད་པུ་གསུམ་གྱི་སྟེང་དུ། ཨཱ༔ལས་བྱུང་བའི་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུྃ་ལས་བྱུང་བའི་མཆོད་རྫས་རྣམས་རང་
བཞིན་སྟོང་པ། རྣམ་པ་མཆོད་རྫས། བྱེད་ལས་ཟག་མེད་ཀྱི་བདེ་བ་བསྐྱེད་ནུས་པའི་མཆོད་སྤྲིན་བསམ་གྱིས་མི་ཁྱབ་པར་གྱུར། པར་དམིགས་ཨོཾ་བཛྲ་ཨགྣི་
ཨཱཧཱུྃ་སྭཱ་ཧཱ། ཨོཾ་བཛྲ་པཱདྱཾ་ཨཱཧཱུྃ་སྭཱ་ཧཱ། ཨོཾ་བཛྲ་པུཥྤཾ་ཨཱཧཱུྃ་སྭཱ་ཧཱ། ཨོཾ་བཛྲ་དྷཱུ་པཾ་ཨཱཧཱུྃ་སྭཱ་ཧཱ། ཨོཾ་བཛྲ་ཨ་ལོ་ཀེ་ཨཱཧཱུྃ་སྭཱ་ཧཱ། ཨོཾ་བཛྲ་གནྡྷེ་ཨཱཧཱུྃ་སྭཱ་ཧཱ། ཨོཾ་བཛྲ་

ནཻ་ཝི་དྱཾ་ཨཱཧཱུྃ་སྭཱ་ཧཱ། ཨོཾ་བཛྲ་ཤཔྟ་ཨཱཧཱུྃ་སྭཱ་ཧཱ། ༈ དེ་ནས་ལས་གཏོར་གསུམ་ལ་དམིགས་ཏེ། ཨོཾ་སུམྦྷ་ནི་སུམྦྷཱ་ནི་ཧཱུཾ་ཧཱུཾ་ཕཊ། ཨོཾ་གྷིཧྞ་གྷིཧྞ་ཧཱུྃ་ཧཱུྃ་ཕཊ། གྷིཧྞ་པ་ཡ་གྷིཧྞ་
པ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ། བྷ་ག་ཝན། བིདྱ་རྭ་ཛ་ཡ་ཧུ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་
ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་དྭངས་ཤིང་ཐོགས་
པ་མེད་པ། ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པ་རྣམས་སུ་གྱུར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ། བཅོམ་
ལྡན་འདས་དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་

༄༅། །པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་ཡོངས་སུ་བྲལ་བ་ལ་ཕྱག་འཚལ་ལོ། །ན་མཿ སརྦ་
ཏ་ཐཱ་ག་ཏ་ཨཱ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་འབུལ་ཞིང་བསྔོ་བའི་གནས་སུ་གྱུར་པ་ནི། ས་བདག་སའི་ལྷ་
མོ་བསྟན་མ་ས་འཛིན་ལག་པ་ཆེན་པོ་གཉིས་ཀྱི་གཙོ་བྱས། སྟོད་མངའ་རིས་སྐོར་གསུམ། བར་དབུས་གཙང་རུ་བཞི། སྨད་མདོ་ཁམས་སྒང་དྲུག །སྲིད་
 པ་ཆགས་པའི་ལྷ་དགུ །རྗེའི་མགུར་ལྷ་བཅུ་གསུམ། བོད་ཁམས་སྐྱོང་བའི་བརྟན་མ་བཅུ་གཉིས། མཚོ་མ་ཕམ། གངས་ཏི་སེ། རྩྭ་རི་རྩ་གོང་། ལ་ཕྱི་ཆུ་
བར། གསེར་གྱི་རི་བདུན། རོལ་པའི་མཚོ་བདུན། རྒྱ་མཚོའི་མཐའ་དབུས། རི་རབ་ཀྱི་སྟེང་ཤོད། སྟོང་གསུམ་འཛམ་བུ་གླིང་ན་གནས་པའི་གནས་

བདག་གཞི་བདག །དཀར་པོའི་ཆོས་ལ་མངོན་པར་དགའ་བ་རྣམས་དང༌། ཁྱད་པར་དུའང་ཆོས་རྗེའི་དགེ་བསྙེན་ཆེན་པོ། བར་ལྷ་ལྷ་དང་བཅས་པ།
སོག་ར་བཙན་དང་བཅས་པ། ཆུ་འཕེན་ཀླུ་དང་བཅས་པ། གཏེར་སྒྲོམ་སྨན་དང་བཅས་པ། ཙོག་སྣའི་རྣམ་རྒྱལ་དཀར་པོ། ས་རིས་ས་སྐོར། ཡུལ་རིས་
ཡུལ་སྐོར། ས་ཕྱོགས་འདི་ཀུན་ལ་གནས་པའི་གནས་བདག་གཞི་བདག་དཀར་པོའི་ཆོས་ལ་མངོན་པར་དགའ་བ་རྣམས་ལ་འབུལ་ལོ། །བཞེས་ནས་ཀྱང་
རྣལ་འབྱོར་པ་བདག་ཅག་འཁོར་དང་བཅས་པ་ཐམས་ཅད། དཔལ་འཁོར་ལོ་སྡོམ་པ་དང་ནག་པོ་ཆེན་པོ་མཆོད་ཅིང་སྒྲུབ་པ་ལ་རུ་ང་དང་ཕྲག་དོག་མ་
མཛད་པར། གནས་མགྲོན་གྱི་དམ་ཚིག་གཉན་པོ་བསྲུང་། བྱམས་པ་དང་སྙིང་རྗེ་བྱང་ཆུབ་ཀྱི་སེམས་དང་ལྡན་པར་གྱུར་ཅིག །གཞི་བདག་ལྷ་ཀླུ་རྣམས་

༄༅། །ལ་འདོད་ཡོན་ཚོགས། །དེ་དག་ཐམས་ཅད་ཅི་རིགས་པར། །འཇིག་རྟེན་ཁམས་ནི་མ་ལུས་པར། །ཐོགས་པ་མེད་པར་འབྱུང་གྱུར་ཅིག ། ༈ ཨོཾ་
སུམྦྷ་ནི་སུམྦྷ་ནི་ཧཱུཾ་ཧཱུཾ་ཕཊ། ཨོཾགྷིཧྞ་གྷིཧྞ་ཧཱུཾ་ཧཱུཾ་ཕཊ། གྷིཧྞ་པ་ཡ་གྷིཧྞ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ། བྷ་ག་ཝན། བིདྱ་རཱ་ཛ་ཡ་ཧཱུྃ་ཧཱུྃ་ཕཊ། ཨོཾ་སྭ་བྷ་ཝ་
ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་
བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་དྭངས་ཤིང་ཐོགས་པ་མེད་པ། ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པ་རྣམས་སུ་གྱུར། 
ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ། བཅོམ་ལྡན་འདས་དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་

གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་
ཐམས་ཅད་དང་ཡོངས་སུ་བྲལ་བ་ལ་ཕྱག་འཚལ་ལོ། །ན་མཿ སརྦ་ཏ་ཐཱ་ག་ཏ་ཨཱ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ། ཞེས་པས་བྱིན་གྱིས་བརླབས་ལ། བགེགས་
ཀྱི་རྒྱལ་པོ་བི་ན་ཡ་ཀས་གཙོ་བྱས་པའི་བགེགས་རིགས་སྟོང་ཕྲག་བརྒྱད་ཅུ། བྱིས་པའི་གདོན་ཆེན་བཅོ་ལྔ་ལ་སོགས་པ། མི་འདོད་པ་བསྐྱེད་པར་བྱེད་
པ། དགེ་བ་སྒྲུབ་པ་ལ་བར་དུ་གཅོད་པར་བྱེད་པའི་གདོན་བགེགས་བྱེ་བའི་རིགས། གདུག་པ་ཅན་སྔགས་ཉན་པར་མི་བཟོད་ཅིང་། ཕྱག་རྒྱ་བལྟ་བར་
མི་དབང་བ་ཐམས་ཅད་ལ་མཆོད་སྦྱིན་གྱི་གཏོར་མ་འདོད་པའི་ཡོན་ཏན་ལྔ་དང་ལྡན་པ་འདིས་ཚིམ་པར་གྱིས་ལ། གནོད་པ་དང་གདུག་པའི་བསམ་པ་མཐའ་

༄༅། །དག་ཞི་ནས། ཕན་པ་དང་བདེ་བ་བྱང་ཆུབ་ཀྱི་སེམས་དང་ལྡན་པར་གྱུར་ཅིག གང་དག་དཀར་པོའི་ཕྱོགས་ལ་མངོན་པར་དགའ་བ་རྣམས་ཀྱིས་
གཏོར་མ་འདི་བཞེས་ལ། དགེ་བའི་སྡོང་གྲོགས་མཛོད། ནག་པོའི་ཕྱོགས་རྣམས་འདིར་མ་གནས་པ་གཞན་དུ་དེངས་ཤིག སརྦ་བྷུ་ཏ་གཙྪ༔ བགེགས་
རིགས་ལན་ཆགས་རྣམས་ལ་འདོད་ཡོན་ཚོགས། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་ནི་མ་ལུས་པ། །ཐོགས་པ་མེད་པ་འབྱུང་གྱུར་
གཅིག ། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་
གསུངས། །སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་།

ཡིན། །བདག་གིས་བསམ་པའི་སྟོབས་དག་དང་། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་
རྣམས་ལ་མཆོད་པ་དང༌། །སེམས་ཅན་རྣམས་ལ་ཕན་གདགས་ཕྱིར། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །འཇིག་
རྟེན་ཁམས་ནི་མ་ལུས་པ། །ཐོགས་པ་མེད་པ་འབྱུང་གྱུར་ཅིག །སྐྱབས་ཆེན་དཀོན་མཆོག་བདེན་པ་དང་། །རང་བཞིན་རྣམ་པར་དག་པ་དང༌། །ལྷ་དང་
སྙིང་པོ་སྔགས་དང་ནི། །ཕྱག་རྒྱ་དམ་ཚིག་བདེན་པ་ཡིས། །གནོད་ཅིང་བར་དུ་གཅོད་པ་ཡི། །འབྱུང་པོ་མ་རུང་ཁྱོད་ལ་སོགས། །བདུད་ཀྱི་དཀྱིལ་
འཁོར་ཐམས་ཅད་དུ། །འགྲོ་དྲུག་འཁོར་བའི་སེམས་ཅན་རྣམས། །རྟག་ཏུ་བདེ་དང་ལྡན་གྱུར་ཅིག །སྡུག་བསྔལ་རྒྱ་མཚོ་རབ་སྤངས་ནས། །རྫོགས་པའི་

༄༅། །བྱང་ཆུབ་ཐོབ་པར་ཤོག །ཅེས་ཆོས་བཤད་ལ་ཞི་བས་བསྐད། དེས་མ་སོང་བ་རྣམས་ལ། ། ན་མོ༔ རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་
མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། 
དཔལ་འཁོར་ལོ་སྡོམ་པ་དང་ནག་པོ་ཆེན་པོ། བེང་ཆེན་ལྕམ་དྲལ། ཨ་ཕྱི་ཆོས་ཀྱི་སྒྲོལ་མ་འཁོར་དང་བཅས་པ་རྣམས་ཀྱི་བཀའ་བདེན་པ་དང་། གསང་
སྔགས་དང་། རིག་སྔགས་དང་། གཟུངས་སྔགས་དང་། སྙིང་པོ་དང་། ཕྱག་རྒྱ་དང་། ཏིང་ངེ་འཛིན་གྱི་བཀའ་བདེན་པ་དང་། ཆོས་ཀྱི་དབྱིངས་རང་བཞིན་རྣམ་
པར་དག་ཅིང་རྒྱུ་འབྲས་བསླུ་བ་མེད་པའི་བྱིན་རླབས་ཀྱིས། འབྱུང་པོ་གདུག་པ་ཅན་གང་ཡིན་པ། བདག་ཅག་རྣམས་ལ་གནོད་ཅིང་འཚེ་བ། ཆོས་སྒྲུབ་

པ་ལ་བར་དུ་གཅོད་པ་འདི་དག་ཐམས་ཅད་གནས་འདིར་མ་གནས་པར་དེངས་ཤིག ཕཊ༔ ཨོཾ་སུམྦྷ་ནི་སུམྦྷཱ་ནི་ཧཱུཾ་ཧཱུཾ་ཕཊ། ཨོཾགྷིཧྞ་གྷིཧྞ་ཧཱུཾ་ཧཱུཾ་ཕཊ། གྷིཧྞ་།
པ་ཡ་གྷིཧྞ་པ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ། བྷ་ག་ཝན། བིདྱ་རཱ་ཛ་ཡ་ཧཱུྃ་ཧཱུྃ་ཕཊ། ཅེས་དྲག་སྔགས་ཐམས་ཅད་བཟླས་ལ། དེ་ནས་འདི་སྐད་བརྗོད་པར་བྱའོ།། ༈ ཨོཾ་ཨཱཧཱུཾ། 
ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང་། །སྲུང་བའི་འཁོར་ལོ་རབ་བསྒོམ་ཞིང་། །རྡོ་རྗེ་
འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་མིན། །ཨོཾ་ཨཱཧཱུཾ།
 ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང་། །སྲུང་བའི་འཁོར་ལོ་རབ་བསྒོམ་ཞིང་། །

༄༅། །འཁོར་ལོ་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་
མིན། །ཨོཾ་ཨཱཧཱུྃ། ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང་། །སྲུང་བའི་འཁོར་ལོ་རབ་
བསྒོམ་ཞིང་། །རལ་གྲི་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་
དུ་མིན། །ཨོཾ་ཨཱཧཱུྃ། ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང་། །སྲུང་བའི་འཁོར་ལོ་རབ་
བསྒོམ་ཞིང་། །པདྨ་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་

མིན། །ཨོཾ་ཨཱཧཱུཾ། ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང་། །བསྲུང་བའི་འཁོར་ལོ་རབ་
བསྒོམ་ཞིང་། །རིན་ཆེན་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་
དུ་མིན། ། ༈ ཧཱུྃ། དཀྱིལ་འཁོར་ཁང་པའི་ཤར་གྱི་སར་གནས་པའི། །དྲི་ཟའི་གདོན་ཚོགས་མ་ལུས་ཀུན་ཉོན་ཅིག །ཁྭ་གདོང་རབ་འཇིགས་ཁྲོ་མོའི་གཟུགས་
ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང་། །མི་ཕྱེད་རྡོ་
རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་སྲོག་བསྲུང་ལ། །མྱུར་བ་ཉིད་དུ་རང་རང་གནས་

༄༅། །སུ་དེངས། །ཧཱུྃ། དཀྱིལ་འཁོར་ཁང་པ་བྱང་གི་སར་གནས་པའི། །གནོད་སྦྱིན་གདོན་ཚོགས་མ་ལུས་ཀུན་ཉོན་ཅིག །འུག་གདོང་རབ་འཇིགས་ཁྲོ་
མོའི་གཟུགས་ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་
དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་སྲོག་བསྲུང་ལ། །མྱུར་བ་ཉིད་དུ་
རང་རང་གནས་སུ་དེངས། །ཧཱུཾ། དཀྱིལ་འཁོར་ཁང་པ་ནུབ་ཀྱི་སར་གནས་པའི། །ཀླུ་བདུད་གདོན་ཚོགས་མ་ལུས་ཀུན་ཉོན་ཅིག །ཁྱི་གདོང་རབ་འཇིགས་ཁྲོ་
མོའི་གཟུགས་ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་

དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་སྲོག་བསྲུང་ལ། །མྱུར་བ་ཉིད་དུ་
རང་རང་གནས་སུ་དེངས། །ཧཱུྃ། དཀྱིལ་འཁོར་ཁང་པ་ལྷོའི་སར་གནས་པའི། །གྲུལ་བུམ་གདོན་ཚོགས་མ་ལུས་ཀུན་ཉོན་ཅིག །ཕག་གདོང་རབ་
འཇིགས་ཁྲོ་མོའི་གཟུགས་ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་
རྗེ་ཕུར་བུ་དང་། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་སྲོག་བསྲུང་ལ། །མྱུར་
བ་ཉིད་དུ་རང་རང་གནས་སུ་དེངས། །ཧཱུཾ། དཀྱིལ་འཁོར་ཁང་པ་ཤར་ལྷོའི་སར་གནས་པའི། །མེ་ལྷའི་གདོན་ཚོགས་མ་ལུས་ཀུན་ཉོན་ཅིག །གཤིན་རྗེ་

༄༅། །བསྟན་མ་ཁྲོ་མོའི་གཟུགས་ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་
འབར་རྡོ་རྗེ་ཕུར་བུ་དང་། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་སྲོག་བསྲུང་
ལ། །མྱུར་བ་ཉིད་དུ་རང་རང་གནས་སུ་དེངས། །ཧཱུཾ། དཀྱིལ་འཁོར་ཁང་པ་ལྷོ་ནུབ་སར་གནས་པའི། །སྲིན་པོའི་གདོན་ཚོགས་མ་ལུས་ཀུན་ཉོན་ཅིག །
གཤིན་རྗེ་ཕོ་ཉ་ཁྲོ་མོའི་གཟུགས་ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་
འབར་རྡོ་རྗེ་ཕུར་བུ་དང་། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་སྲོག་བསྲུང་

ལ། །མྱུར་བ་ཉིད་དུ་རང་རང་གནས་སུ་དེངས། །ཧཱུྃ། དཀྱིལ་འཁོར་ཁང་པ་ནུབ་བྱང་སར་གནས་པའི། །རླུང་ལྷའི་གདོན་ཚོགས་མ་ལུས་ཀུན་ཉོན་ཅིག །
གཤིན་རྗེ་མཆེ་བ་ཁྲོ་མོའི་གཟུགས་ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་
འབར་རྡོ་རྗེ་ཕུར་བུ་དང་། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་སྲོག་བསྲུང་ལ། །
མྱུར་བ་ཉིད་དུ་རང་རང་གནས་སུ་དེངས། །ཧཱུཾ། དཀྱིལ་འཁོར་ཁང་པ་བྱང་ཤར་སར་གནས་པའི། །དབང་ལྡན་གདོན་ཚོགས་མ་ལུས་ཀུན་ཉོན་ཅིག །
གཤིན་རྗེ་འཇོམས་མ་ཁྲོ་མོའི་གཟུགས་ཀྱིས་གང་། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་

༄༅། །རབ་འབར་རྡོ་རྗེ་ཕུར་བུ་དང་། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱི་
སྲོག་བསྲུང་ལ། །མྱུར་བ་ཉིད་དུ་རང་རང་གནས་སུ་དེངས། ། ༈ ཧཱུྃ། སྟོང་གསུམ་སྟོང་གི་འཇིག་རྟེན་ན། །ཤར་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་
རྩི་ཤིང་ནགས་ཚལ་ཀུན། །ཀུན་ཀྱང་བཛྲ་ཧེ་རུ་ཀ །ཁྲོ་བོར་གྱུར་བས་ནམ་མཁའ་གང་། །ཁྲོ་མོར་གྱུར་བས་ས་གཞི་གང་། །ཁྲོ་ཆུང་སྤྲུལ་པས་བར་སྣང་
གང་། །ཁྲོ་བོ་ཁྲོ་མོ་དབྱིངས་སུ་རོལ། །བྱང་ཆུབ་སེམས་ཀྱིས་བྱིན་རླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་
མིང་ཡང་མེད། །བརྒྱ་ལ་སྲིད་ཀྱང་རྡུལ་དུ་རློག །ཧཱུྃ། སྟོང་གསུམ་སྟོང་གི་འཇིག་རྟེན་ན། །ལྷོ་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་

ཚལ་ཀུན། །ཀུན་ཀྱང་རཏྣ་ཧེ་རུ་ཀ །ཁྲོ་བོར་གྱུར་བས་ནམ་མཁའ་གང་། །ཁྲོ་མོར་གྱུར་བས་ས་གཞི་གང་། །ཁྲོ་ཆུང་སྤྲུལ་པས་བར་སྣང་གང་། །ཁྲོ་བོ་ཁྲོ་
མོ་དབྱིངས་སུ་རོལ། །བྱང་ཆུབ་སེམས་ཀྱིས་བྱིན་རླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་
མེད། །བརྒྱ་ལ་སྲིད་ཀྱང་རྡུལ་དུ་རློག །ཧཱུྃ། སྟོང་གསུམ་སྟོང་གི་འཇིག་རྟེན་ན། །ནུབ་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་
ཀུན། །ཀུན་ཀྱང་པདྨ་ཧེ་རུ་ཀ །ཁྲོ་བོར་གྱུར་བས་ནམ་མཁའ་གང་། །ཁྲོ་མོར་གྱུར་བས་ས་གཞི་གང༌། །ཁྲོ་ཆུང་སྤྲུལ་པས་བར་སྣང་གང་། །ཁྲོ་བོ་ཁྲོ་མོ་
དབྱིངས་སུ་རོལ། །བྱང་ཆུབ་སེམས་ཀྱིས་བྱིན་རླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །བརྒྱ་ལ་

༄༅། །སྲིད་ཀྱང་རྡུལ་དུ་རློག །ཧཱུྃ། སྟོང་གསུམ་སྟོང་གི་འཇིག་རྟེན་ན། །བྱང་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་
ཀྱང་ཀརྨ་ཧེ་རུ་ཀ །ཁྲོ་བོར་གྱུར་བས་ནམ་མཁའ་གང་། །ཁྲོ་མོར་གྱུར་བས་ས་གཞི་གང་། །ཁྲོ་ཆུང་སྤྲུལ་པས་བར་སྣང་གང་། །ཁྲོ་བོ་ཁྲོ་མོ་དབྱིངས་སུ་
རོལ། །བྱང་ཆུབ་སེམས་ཀྱིས་བྱིན་རླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །བརྒྱ་ལ་སྲིད་ཀྱང་
རྡུལ་དུ་རློག །ཧཱུྃ། སྟོང་གསུམ་སྟོང་གི་འཇིག་རྟེན་ན། །དབུས་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་བུདྡྷ་ཧེ་རུ་
ཀ །ཁྲོ་བོར་གྱུར་བས་ནམ་མཁའ་གང་། །ཁྲོ་མོར་གྱུར་བས་ས་གཞི་གང་། །ཁྲོ་ཆུང་སྤྲུལ་པས་བར་སྣང་གང༌། །ཁྲོ་བོ་ཁྲོ་མོ་དབྱིངས་སུ་རོལ། །བྱང་

ཆུབ་སེམས་ཀྱིས་བྱིན་རླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །རྒྱ་ལ་སྲིད་ཀྱང་རྡུལ་དུ་
རློག ། ༈ ཛ འདི་ལྟར་ལྷ་མོ་ཡ་མཚན་ཅན། །ལྷ་མོའི་ལུས་ལ་ཁྲ་གདོང་མ། །བཛྲ་ཀཾ་ཀ་ཞེས་བྱ་བ། །ཤར་སྒོ་བསྲུང་བའི་ཕྲ་མེན་མ། །ཛཿཕྲ་མེན་རྡོ་
རྗེའི་དུས་ལ་བབས། །ཤར་སྒོ་བསྲུང་བའི་ལས་མཛོད་ཅིག །ཛ འདི་ལྟར་ལྷ་མོ་ཡ་མཚན་ཅན། །ལྷ་མོའི་ལུས་ལ་འུག་གདོང་མ། །བཛྲ་ཨུཀླུ་ཞེས་བྱ་
བ། །བྱང་སྒོ་བསྲུང་བའི་ཕྲ་མེན་མ། །ཛ༔ ཕྲ་མེན་རྡོ་རྗེའི་དུས་ལ་བབས། །བྱང་སྒོ་བསྲུང་བའི་ལས་མཛོད་ཅིག །ཛའདི་ལྟར་ལྷ་མོ་ཡ་མཚན་ཅན། །ལྷ་
མོའི་ལུས་ལ་ཁྱི་གདོང་མ། །བཛྲ་ཤྭ་ན་ཞེས་བྱ་བ། །ནུབ་སྒོ་བསྲུང་བའི་ཕྲ་མེན་མ། །ཛ༔ ཕྲ་མེན་རྡོ་རྗེའི་དུས་ལ་བབས། །ནུབ་སྒོ་བསྲུང་བའི་ལས་

༄༅། །མཛོད་ཅིག ། འདི་ལྟར་ལྷ་མོ་ཡ་མཚན་ཅན། །ལྷ་མོའི་ལུས་ལ་ཕག་གདོང་མ། །བཛྲ་སུ་ཀ་ཞེས་བྱ་བ། །ལྷོ་སྒོ་བསྲུང་བའི་ཕྲ་མེན་མ། །ཛ
ཕྲ་མེན་རྡོ་རྗེའི་དུས་ལ་བབས། །ལྷོ་སྒོ་བསྲུང་བའི་ལས་མཛོད་ཅིག །ཛསྒོ་མ་རྣམས་ཀྱིས་སྒོ་བསྲུངས་ལ། །མཚམས་མ་རྣམས་ཀྱིས་མཚམས་བསྡོམས་
ཤིག །མཚམས་བཅད་གནས་འདིའི་ཚུན་ཆད་དུ། །བགེགས་རྣམས་ལྡང་བར་མ་བྱེད་ཅིག ། ། འགྲོ་རྣམས་བསྒྲལ་འདོད་བསམ་པ་ཡིས། །སངས་རྒྱས་
ཆོས་དང་དགེ་འདུན་ལ། །བྱང་ཆུབ་སྙིང་པོར་མཆིས་ཀྱི་བར། །རྟག་པར་བདག་ནི་སྐྱབས་སུ་མཆི། །ཤེས་རབ་སྙིང་བརྩེ་དང་ལྡན་པའི། །བརྩོན་པས་
སེམས་ཅན་དོན་དུ་བདག །སངས་རྒྱས་མདུན་དུ་གནས་བཅས་ཏེ། །རྫོགས་པའི་སངས་རྒྱས་ཐོབ་པར་བགྱིའོ། ། ༈ རང་གི་སྤྱི་བོར་པཾ་ལས་པདྨ་དང༌།

ཨལས་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་ལས་རྡོ་རྗེ་རྩེ་ལྔ་པ་དཀར་པོ་ཧཱུྃ་གིས་མཚན་པ་ལས་འོད་འཕྲོས། སེམས་ཅན་གྱི་སྡིག་སྒྲིབ་སྦྱངས། སངས་
རྒྱས་སྲས་བཅས་ལ་མཉེས་པའི་མཆོད་པ་ཕུལ། ཚུར་འདུས་ཧཱུྃ་ལ་ཐིམ་དེ་ཡོངས་སུ་གྱུར་པ་ལས། ཧེ་རུ་ཀ་དཀར་པོ་རྡོ་རྗེ་དང་དྲིལ་བུ་འཛིན་པས། ཡུམ་
དམར་མོ་གྲི་གུག་དང་ཐོད་ཁྲག་འཛིན་པ་ལ་འཁྱུད་པ། །གཉིས་ཀའང་རུས་པའི་རྒྱན་གྱིས་བརྒྱན་པ། ཞབས་གཉིས་མཉམ་པའི་སྟབས་ཀྱིས་བཞེངས་
པའི་ཞབས་མཐིལ་གཉིས་རང་གི་ཚངས་བུག་ལ་གཏད་པ། དེའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་ཡིག་དངུལ་ཆུའི་ཁ་དོག་ཅན་གྱི་ཐ་
མར་ཡི་གེ་བརྒྱ་པའི་སྔགས་ཀྱིས་བསྐོར་བ་ལས་འོད་འཕྲོས། སེམས་ཅན་གྱི་སྡིག་སྒྲིབ་སྦྱངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་

༄༅། །མཉེས་པའི་མཆོད་པ་ཕུལ། དེ་རྣམས་ཀྱི་མཁྱེན་བརྩེ་དང་ནུས་མཐུ་ཐམས་ཅད་བདུད་རྩིའི་རྣམ་པར་སྤྱན་དྲངས། ཧེ་རུ་ཀའི་ཐུགས་ཀའི་སྔགས་
འཕྲེང་ས་བོན་དང་བཅས་པ་ལ་ཐིམ་པས། ཧཱུྃ་ཡིག་སྔགས་འཕྲེང་དང་བཅས་པ་ལས་བདུད་རྩིའི་ཆུ་རྒྱུན་བབས་སྐུ་གང་། སྦྱོར་མཚམས་དང་ཞབས
མཐིལ་ནས་བདུད་རྩིའི་རྒྱུན་འཛག་པས། རང་གི་སྤྱི་བོ་ནས་ཞུགས། ལུས་གང༌། འཁོར་བ་ཐོག་མེད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས
ཅད་དག ལུས་སེམས་ལ་བདེ་སྟོང་གི་ཉམས་མྱོང་ཁྱད་པར་ཅན་བདག་གཞན་སེམས་ཅན་ཐམས་ཅད་ལ་བསྐྱེད་པར་གྱུར། ༈ ཨོཾ་བཛྲ་ཧེ་རུ་ཀ་ས་མ་ཡ།
མ་ནུ་པཱ་ལ་ཡ། བཛྲ་ཧེ་རུ་ཀ་ཏེ་ནོ་པ་ཏིཥྛ། དྲི་ལྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡ་ཙྪ༔ སརྦ་ཀརྨ་སུ་

ཙ་མེ་ཙིཏྟཾ་ཤྲི་ཡཾ༔ ཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝན། བཛྲ་ཧེ་རུ་ཀ་མཱ་མེ་མུཉྩ། ཧེ་རུ་ཀོའུ་བྷ་ཝ། མ་ཧཱ་ས་མ་ཡ་ས་ཏཱ་ཨཱ༔ཧཱུྃ་ཕཊ། ཅེས་ཉེར་གཅིག་བརྗོད།
བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་
ཆེན་པོའི་བདག་ཉིད་ཅན། །འགྲོ་བའི་གཙོ་བོས་བདག་ལ་སྐྱོབས། །ཧེ་རུ་ཀའི་ཞལ་ནས་ཁྱོད་ཀྱི་སྡིག་སྒྲིབ་དག་གོ་ཞེས་གསུང་ཞིང༌། ཧེ་རུ་ཀ་རང་ཉིད་
ལ་ཐིམ་པར་གྱུར། རང་གི་ལུས་ཤེལ་གོང་བཞིན་དུ་དག་ཅིང་། ལྷར་གསལ་བའི་སྙིང་ཁར་ཉི་མའི་སྟེང་དུ། ཧཱུྃ་ཡིག་ཡེ་ཤེས་ལྔའི་རང་བཞིན་ལས་འོད་
འཕྲོས་ལུས་གང་། འོད་ཟེར་ཕྱིར་འཕྲོས་པས་ཆོས་དབྱིངས་ནམ་མཁའི་མཐས་གཏུགས་པ་ནས། བླ་མ་ཡི་དམ་སངས་རྒྱས་བྱང་སེམས་བསམ་གྱིས་

༄༅། །མི་ཁྱབ་པ་མདུན་གྱི་ནམ་མཁར་ཏིལ་གྱི་གང་བུ་ལྟ་བུར་གང་བ་བདེ་མཆོག་ལྷ་ལྔའི་དཀྱིལ་འཁོར་གྱི་རྣམ་པར་སྤྱན་དྲངས། བཛྲ་ས་མཱ་ཛ༔ ༈
གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཧེ་རུ་ཀ་དཔལ་
དཔའ་བོ་ཆེ། །རྣམ་དག་རྡོ་རྗེ་དབང་ཕྱུག་དང༌། །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུད། །ཕྱོགས་བཞིའི་འདབ་མ་ལ་བཞུགས་
པའི། །མཁའ་འགྲོ་མ་དང་ལཱ་མ་དང་། །དུམ་སྐྱེས་མ་དང་གཟུགས་ཅན་མ། །མཁའ་འགྲོ་ཆེན་མོ་བཞི་ལ་འདུད། །ཡན་ལག་བརྒྱད་ལྡན་དྲི་མ་མེད་པའི་
ཆབ། །བཀྲ་ཤིས་སྣ་ཚོགས་འོ་མའི་ཆུ་རྒྱུན་འདི། །རྒྱལ་བའི་ཞལ་ལ་ཞལ་བསིལ་འདི་ཕུལ་བས། །འགྲོ་ཀུན་བཀྲ་ཤིས་ཕུན་སུམ་ཚོགས་པར་ཤོག །

སྤོས་དང་ཙནྡན་ལ་སོགས་སྦྱར་བ་ཡི། །ལས་ཀུན་བྱེད་པའི་ཆུ་གཙང་དྭངས་མ་འདི། །རྒྱལ་བའི་ཞབས་ལ་ཞབས་བསིལ་འདི་ཕུལ་བས། །འགྲོ་ཀུན་བློ་
བུར་དྲི་མ་དག་གྱུར་ཅིག །ཆུ་དང་ཐང་སྐྱེས་ཡིད་ལས་བྱུང་བ་ཡི། །བྱང་ཆུབ་ཡན་ལག་མཛེས་པའི་མེ་ཏོག་འདི། །སྦྱིན་པའི་རང་བཞིན་རྒྱལ་བའི་དབུ་
ལ་འབུལ། །འགྲོ་ཀུན་འབྱོར་བ་ཕུན་སུམ་ཚོགས་པར་ཤོག །ལྷན་ཅིག་སྐྱེས་དང་ཡོངས་སུ་སྦྱར་བ་ཡི། །རབ་ཏུ་ཚིམས་ལྡན་བདུག་སྤོས་དམ་པ་འདི། །
ཚུལ་ཁྲིམས་རང་བཞིན་རྒྱལ་བའི་ཤངས་ལ་འབུལ། །འགྲོ་ཀུན་དལ་འབྱོར་ཡོན་ཏན་རྫོགས་པར་ཤོག །གསལ་ཞིང་མི་གཡོ་མཛེས་པར་སྣང་བ་ཡི། །
མི་ཤེས་མུན་གསལ་དཔལ་གྱི་སྒྲོན་མེ་འདི། །བཟོད་པའི་རང་བཞིན་རྒྱལ་བའི་སྤྱན་ལ་འབུལ། །འགྲོ་ཀུན་མཚན་དང་དཔེ་བྱད་རྫོགས་པར་ཤོག །

༄༅། །གུར་ཀུམ་ག་བུར་ཙནྡན་ལ་སོགས་དྲི། །རྣམ་མང་དྲི་ཞིམ་བདུག་སྤོས་དམ་པ་འདི། །བརྩོན་འགྲུས་རང་བཞིན་རྒྱལ་བའི་ཐུགས་ལ་འབུལ། 
།འགྲོ་ཀུན་ཡོན་ཏན་གོང་དུ་འཕེལ་བར་ཤོག །རོ་མཆོག་བརྒྱ་དང་ལྡན་པའི་ཞལ་ཟས་མཆོག །ཕུན་ཚོགས་ཡོན་ཏན་འབྱུང་བ་བདུད་རྩིའི་རིགས། །
བསམ་གཏན་རང་བཞིན་རྒྱལ་བའི་ལྗགས་ལ་འབུལ། །འགྲོ་ཀུན་ཏིང་འཛིན་ཟས་ཀྱིས་འཚོ་བར་ཤོག །ཡན་ལག་ལྔ་ལྡན་སིལ་སྙན་རོལ་མོ་འདི། །
ཤེས་རབ་རང་བཞིན་རྒྱལ་བའི་སྙན་ལ་འབུལ། །བསོད་ནམས་འདི་ཡིས་ཟག་མེད་ཆོས་རྣམས་ཀུན། །འགྲོ་བ་ཀུན་གྱི་རྒྱུད་ལ་འཆར་བར་ཤོག །དབང་
པོ་ཚིམས་བྱེད་འདོད་པའི་ཡོན་ཏན་ལྔ། །ཕུན་སུམ་ཚོགས་པ་དཔལ་གྱི་ལོངས་སྤྱོད་རྣམས། །ཐབས་ཀྱི་རང་བཞིན་རྒྱལ་བ་རྣམས་ལ་འབུལ། །འགྲོ་ཀུན་

ཟག་མེད་ཕུང་པོ་ལྔ་ཐོབ་ཤོག །ཞིང་སྐྱེས་སྔགས་སྐྱེས་རང་བཞིན་ལྷན་ཅིག་སྐྱེས། །ཡིད་ལས་བྱུང་བ་སྤྲུལ་པ་ལྷ་མོའི་ཚོགས། །སྟོབས་ཀྱི་རང་བཞིན་
རྒྱལ་བའི་གཟུགས་ལ་འབུལ། །འགྲོ་བ་ཀུན་གྱི་བདེ་མཆོག་ཐོབ་པར་ཤོག །རྒྱལ་བའི་ཡོན་ཏན་མ་ལུས་དགེ་བའི་ཚོགས། །དང་བའི་ཡིད་ཀྱིས་གུས་
ཤིང་གསོལ་བ་འདི། །སྨོན་ལམ་རང་བཞིན་རྒྱལ་བའི་སྙན་ལ་འབུལ། །འགྲོ་ཀུན་སངས་རྒྱས་ཡོན་ཏན་ཐོབ་པར་ཤོག །ཟབ་ཞི་སྤྲོས་བྲལ་འདུས་མ་
བྱས་པ་ལས། །ཡང་དག་པར་ནི་མཉམ་པར་བཞག་པའི་དོན། །ཡེ་ཤེས་རང་བཞིན་རྒྱལ་བའི་ཐུགས་ལ་འབུལ། །འགྲོ་བ་ཀུན་གྱིས་ཆོས་ཉིད་རྟོགས་
པར་ཤོག །བདག་དང་འགྲོ་བ་སེམས་ཅན་ཐམས་ཅད་ཀྱིས། །ཉོན་མོངས་དབང་གི་ཀུན་ནས་བླངས་གྱུར་པའི། །ལུས་ངག་ཡིད་ཀྱིས་མི་དགེ་ཅི་

༄༅། །བགྱིས་པ། །དུས་གསུམ་རྒྱལ་བ་རྣམས་ཀྱི་སྤྱན་སྔར་བཤགས། །རྒྱལ་བའི་ཕྲིན་ལས་རྨད་དུ་བྱུང་བ་དང་། །རྒྱལ་དང་རྒྱལ་སྲས་རང་རྒྱལ་དགྲ་
བཅོམ་དང༌། །སོ་སྐྱེའི་དགེ་དང་དགེ་གཞན་ཅི་མཆིས་པ། །མ་ལུས་པ་ལ་རྟག་ཏུ་རྗེས་ཡི་རང་། །འགྲོ་ཀུན་སྨིན་ཅིང་གྲོལ་བར་བྱ་བའི་ཕྱིར། །བླ་མ་
རྣམས་དང་སངས་རྒྱས་བྱང་སེམས་ལ། །ཟབ་ཅིང་རྒྱ་ཆེན་ཆོས་ཀྱི་འཁོར་ལོ་མཆོག །རྒྱུན་མི་འཆད་པ་བསྐོར་བར་བསྐུལ་མ་འདེབས། །སེམས་ཅན་ཇི་
སྲིད་གནས་ཀྱི་བར་དུ་ནི། །མྱ་ངན་མི་འདའ་རྟག་པར་བཞུགས་ནས་ཀྱང་། །གང་ལ་གང་འདུལ་འགྲོ་བའི་དོན་མཛད་པར། །ཐལ་སྦྱར་གུས་པའི་མཆོག་
གིས་གསོལ་བ་འདེབས། །དུས་གསུམ་རྒྱལ་བ་རྣམས་ཀྱི་བྱིན་རླབས་ཀྱིས། །ལོག་པའི་བསམ་པ་ནམ་ཡང་མི་འབྱུང་ཞིང་། །ཉོན་མོངས་རྣམ་རྟོག་

ཚོགས་རྣམས་ཞི་ནས་ཀྱང་། །དཀར་པོའི་ཡོན་ཏན་གོང་དུ་འཕེལ་བར་ཤོག །བླ་མར་བསྟེན་ཅིང་དཀོན་མཆོག་མཆོད་པ་དང་། །མོས་གུས་ལྟེམ་ཀྱང་
ནམ་ཡང་མི་འབྱུང་ཞིང་། །ཐེག་མཆོག་ལམ་གྱི་སྒྲུབ་པ་བྱེད་པ་ལ། །སྐད་ཅིག་ཙམ་ཡང་ལེ་ལོ་མེད་པར་ཤོག །བསྡུ་བ་བཞི་དང་ཞི་སོགས་ལས་རྣམས་
ཀྱིས། །སངས་རྒྱས་འཕྲིན་ལས་རྫོགས་པར་བྱེད་པ་དང་། །སེམས་ཅན་ཀུན་གྱི་བསམ་པའི་དོན་རྣམས་ཀུན། །དེ་དག་མ་ལུས་བདག་གིས་འགྲུབ་པར་
ཤོག །འགྲོ་བའི་དོན་ལ་གཡེལ་བ་མེད་པ་དང༌། །ལུས་དང་ལོངས་སྤྱོད་དངོས་པོ་ཐམས་ཅད་ལ། །འཛིན་ཆགས་སེར་སྣ་ནམ་ཡང་མི་འབྱུང་ཞིང་། །ཟད་
མི་ཤེས་པ་ཀུན་ལ་གཏོང་བར་ཤོག །དགེ་བ་འདི་ཡིས་མཁའ་མཉམ་སེམས་ཅན་གྱི། །སྡིག་དང་སྒྲིབ་པའི་ཚོགས་རྣམས་བྱང་གྱུར་ཏེ། །བསམ་པའི་དོན་

༄༅། །ཀུན་ཡིད་བཞིན་འགྲུབ་གྱུར་ནས། །འགྲོ་ཀུན་བླ་མེད་བྱང་ཆུབ་མྱུར་ཐོབ་ཤོག །ཚོགས་ཞིང་རྣམས་འོད་དུ་ཞུ་ནས་རང་ལ་ཐིམ་པར་གྱུར། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག
སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་བླ་ན་མེད་པ་དང་མི་འབྲལ་བར་གྱུར་ཅིག སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་
བྲལ་བའི་བཏང་སྙོམས་ཆེན་པོ་ལ་ཡུན་རིང་དུ་གནས་པར་གྱུར་ཅིག ། ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་མེད་ཅིང་ཀུན་རྫོབ་བཏགས་པ་ཙམ་གྱི་
སྒྱུ་མ་ལྟ་བུར་གྱུར། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོ྅ཧཾ། ཐུགས་ཀའི་ཧཱུྃ་གི་འོད་ཀྱིས་བརྟན་གཡོ་ཐམས་ཅད་སྦྱངས་ཏེ། འོད་དུ་ཞུ་བ་རང་ལ་

ཐིམ་ཞིང་། རང་གི་ལུས་ཀྱང་སྟོད་སྨད་ནས་འོད་དུ་ཞུ་བ་ཐུགས་ཀའི་ཧཱུྃ་ལ་ཐིམ། ཧཱུྃ་ཡིག་ཨཱུ་ཧ་ལ། ཧ་མགོ་བོ་ལ་མགོ་བོ་ཟླ་ཚེས་ལ། ཟླ་ཚེས་ཐིག་ལེ་
ལ་ཐིག་ལེ་ནཱ་ད་ལ། ནཱ་ད་ཤིན་ཏུ་ཕྲ་བའང་མི་དམིགས་པར་གྱུར། ༈ ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉཧཾ། ཆོས་ཐམས་ཅད་རབ་ཏུ་གནས་པ་མེད་
པ་ནམ་མཁའ་དྲི་མ་མེད་པ་ལྟ་བུའི་འོད་གསལ་དུ་གྱུར། །དེ་ལྟར་སྣང་བ་ཐམས་ཅད་བསྡུས་ཏེ། སྟོང་པ་ཉིད་ལས་ལངས་ནས་རང་གི་རླུང་སེམས་ནཱ་དའི་
གཟུགས་གྱེན་དུ་བསྒྲེང་བ་ཤིན་ཏུ་ཕྲ་བ། དཀར་ལ་དམར་བའི་མདངས་ཆགས་པ་ནམ་མཁར་གནས་པར་གྱུར། སྟོང་པའི་ངང་ལས་པཾ་ལས་པདྨ་དང་།
རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བར་ཧཱུྃ་གིས་མཚན་པ་ལས་འོད་འཕྲོས། རྡོ་རྗེའི་ས་གཞི། རྭ་བ། དྲ་བ། གུར་བླ་

༄༅། །རེ། མདའི་དྲ་བ། ཡེ་ཤེས་ཀྱི་མེ་འབར་བའི་སྲུང་བའི་འཁོར་ལོ་ཆེན་པོ་གྱུར། བསྲུང་བའི་འཁོར་ལོའི་དབུས་སུ། ཡཾ་ལས་རླུང་། རཾ་ལས་མེ། ཝཾ་
ལས་ཆུ། ལཾ་ལས་ས། སུཾ་ལས་རི་རབ་རིན་པོ་ཆེ་སྣ་བཞིའི་རང་བཞིན་ཅན། དེའི་སྟེང་དུ་པཾ་ལས་སྣ་ཚོགས་པདྨ་འབུམ་ལྡན་གྱི་སྟེང་དུ། ཧཱུྃ་ལས་སྣ་
ཚོགས་རྡོ་རྗེའི་ལྟེ་བར་པཾ་ལས་སྣ་ཚོགས་པདྨ་འདབ་མ་བརྒྱད་པ་ལྟེ་བ་གེ་སར་དང་ལྡན་པའོ། །སྣ་ཚོགས་པདྨ་ཆུང་ངུའི་དབུས་སུ་མཚན་སོ་གཉིས་ཀྱི་ངོ༌ 
བོ། ཨ་ཨཱ། ཨི་ཨཱི། ཨུ་ཨཱུ། རྀ་རཱི། ལྀ་ལཱྀ། ཨེ་ཨེ། ཨོ་ཨོ ཨཾ་ཨཱ༔ དབྱངས་དཀར་པོ་བཅུ་དྲུག་པ་ཕྲག་གཅིག་གཡས་བསྐོར་དང་། སླར་ཡང་ཨ་ཨཱ། ཨི་
ཨཱི། ཨུ་ཨཱུ། རི་རཱྀ། ལི་ལཱི། ཨེ་ཨཻ། ཨོ་ཨོ ཨཾ་ཨཱཿ དབྱངས་དཀར་པོ་བཅུ་དྲུག་པ་ཕྲག་གཅིག་གཡོན་བསྐོར་དུ་རིམ་པ་གཅིག་གིས་འཁོར། དེའི་ཕྱི་རོལ་

དུ་དཔེ་བྱད་བརྒྱད་ཅུའི་ངོ་བོ། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ ཌ་ཌྷ་ད་དྷ་ཡ་
ལ་དང་བཅས་ཏེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་བསྐོར་དང་། སླར་ཡང་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་
ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ ཌ་ཌྷ་ད་དྷ་ཡ་ལ་དང་བཅས་ཏེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡོན་བསྐོར་དུ་རིམ་པ་
གཅིག་གིས་འཁོར། དེ་གཉིས་ཡོངས་སུ་གྱུར་པ་ལས། ཟླ་བའི་དཀྱིལ་འཁོར་ཡོངས་སུ་རྫོགས་པ་དཀར་ལ་དམར་བའི་མདངས་ཅན་ལ། དབྱངས་
གསལ་རྣམས་གཟུགས་བརྙན་ཤར་བ་བཞིན་དུ་སྣང་བའི་ཨཱ་ལི་དང་། ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་བུ། ཀཱ་ལི་དང་ཟླ་བའི་ཁ་དོག་དམར་

༄༅། །བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཱ་དས་ཟླ་བ་དཀར་ལ་དམར་བའི་མདངས་ཅན་མཐོང་བ་ན། བདག་གིས་སངས་རྒྱས་
ཡབ་ཡུམ་གྱི་བྱང་སེམས་དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ། སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ཟླ་བའི་
དབུས་སུ་ནཱ་ད་ཞུགས་པ་ལས། ཐིག་ལེ། དེ་ལས་ཟླ་ཚེས། དེ་ལས་ཧའི་མགོ་བོ། །དེ་ལས་ཧའི་ལུས། དེ་ལས་སྤུ་གྲུབ་པའི་ཚུལ་གྱིས་དཀར་ལ་དམར་
བའི་མདངས་ཆགས་པ་ཧཱུྃ་ཡིག་རྒྱུ་རྡོ་རྗེ་འཛིན་པའི་རང་བཞིན་དུ་གྱུར་པ་ནི་སོ་སོར་རྟོགས་པའི་ཡེ་ཤེས། ཧཱུྃ་ཡིག་དེ་ལས་འོད་འཕྲོས་འགྲོ་བ་རྣམས་ཧེ་
རུ་ཀའི་གོ་འཕང་ལ་བཀོད། བསྡུས་པའི་ཚེ་སངས་རྒྱས་བྱང་སེམས་ཐམས་ཅད་ཧེ་རུ་ཀ་ཡབ་ཡུམ་ལྷ་ལྔའི་དཀྱིལ་འཁོར་གྱི་རྣམ་པར་སྤྱན་དྲངས།

སྙོམས་པར་ཞུགས་པས་སྔོན་དུ་འགྲོ་བ་ཞུ་བས། ཧཱུྃ་ཡིག་ནཱ་ད་ལ་ཐིམ་ཞིང༌། ཧཱུྃ་ཡིག་ལྷན་ཅིག་སྐྱེས་པའི་རང་བཞིན་དུ་གྱུར་པ་ནི་བྱ་བ་གྲུབ་པའི་ཡེ་
ཤེས། ཟླ་བ་དབྱངས་གསལ་ས་བོན་དང་བཅས་པ་ཡོངས་སུ་གྱུར་པ་ལས། རྟེན་དང་བརྟེན་པ་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་
ཡེ་ཤེས་སོ། ། ༈ དེ་ཡང་རིན་པོ་ཆེ་སྣ་ལྔ་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་རྩིགས་པ་རིམ་པ་ལྔས་བསྐོར་བ། དེའི་སྟེང་དུ་རིན་པོ་ཆེའི་ཕ་
གུ་དང་། དྲ་བ་དང་། དྲ་བ་ཕྱེད་པ་དང་། ཤར་བུ་དང༌། མདའ་ཡབ་པདྨ་ཕྱེད་པའི་དབྱིབས་ཅན་གྱིས་ཡོངས་སུ་བསྐོར་བའི་རྩིགས་པའི་ཕྱི་རོལ་དུ་
འདོད་ཡོན་གྱི་སྣམ་བུ་དམར་པོ་ལ་གནས་པའི་ལྷ་མོ་དུ་མས་མཆོད་རྫས་ཐོགས་ནས་བསྐོར་བ་སྒོ་བཞི་སོ་སོའི་མདུན་དུ་ཀ་བ་བཞི་བཞིས་ཉེ་བར་བཏེགས་

༄༅། །པའི་རྟ་བབས་ཀྱིས་མཛེས་པར་བྱས་པའི་གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་
མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། དེའི་ཕྱི་རོལ་དུ་དུར་ཁྲོད་ཆེན་པོ་བརྒྱད། དེ་ན་གནས་པའི་ཕྱོགས་སྐྱོང་བརྒྱད། ཤིང་བརྒྱད། ཞིང་སྐྱོང་
བརྒྱད། ལྷ་བརྒྱད། ཀླུ་བརྒྱད། སྤྲིན་བརྒྱད། རི་བརྒྱད། མཆོད་རྟེན་བརྒྱད། མེ་བརྒྱད། ཆུ་བརྒྱད། གྲུབ་པ་ཐོབ་པའི་དཔའ་བོ་དང་རྣལ་འབྱོར་མ། 
མཁའ་འགྲོ་མ། འདྲེ་སྲིན་པོ། ཤ་ཟ། རོ་ལངས། ལྕེ་སྤྱང་ལ་སོགས་པས་ཡོངས་སུ་བསྐོར་བའི་གཞལ་ཡས་ཁང་གི་ནང་གི་སྟེང་དང་འོག་གི་ས་གཞི་
ཐམས་ཅད། ཤར་དཀར། བྱང་ལྗང་། ནུབ་དམར། ལྷོ་སེར། དབུས་སྔོ་བ། དེ་ལྟ་བུའི་གཞལ་ཡས་ཁང་གི་དབུས་སུ་སྣ་ཚོགས་པདྨ་འདབ་མ་བརྒྱད་པའི་

ལྟེ་བར་ཉི་མའི་དཀྱིལ་འཁོར་གྱི་སྟེང་དུ། ། རང་ཉིད་བཅོམ་ལྡན་འདས་དཔལ་འཁོར་ལོ་བདེ་མཆོག་ལྷན་ཅིག་སྐྱེས་པ་ཡབ་ཡུམ། ཡབ་སྐུ་མདོག་སྔོན་
པོ་ནམ་མཁའ་རྣམ་པར་དག་པ་ལྟ་བུ་ཞལ་གཅིག་ཕྱག་གཉིས་སྤྱན་གསུམ་པ་མཆེ་བའི་མྱུ་གུ་བཞི་ཅུང་ཟད་གཙིགས་པ། ཕྱག་གཡས་པས་རྡོ་རྗེ་རྩེ་ལྔ་པ་
དང་། གཡོན་པས་དྲིལ་བུ་འཛིན་པ་དང་བཅས་པས་ཡུམ་ལ་འཁྱུད་པ། ཞབས་གཡས་བརྐྱང་བས་དུས་མཚན་མ་དམར་མོའི་ནུ་མ་མནན་ཅིང་། གཡོན་
བསྐུམ་པས་འཇིགས་བྱེད་ནག་པོའི་མགོ་བོ་བརྫིས་པ། དབུ་སྐྲ་རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང༌།
གཡས་སུ་སྣ་ཚོགས་རྡོ་རྗེ་དང་། གཡོན་གྱི་ཆ་ལ་ཟླ་བ་ཕྱེད་པ་བསིལ་བའི་འོད་དང་ལྡན་པས་བརྒྱན་པ། མཚོག་མའི་སྟེང་དུ་རིགས་ཀྱི་བདག་པོ་མི་བསྐྱོད་

༄༅། །པས་མཚན་པ། རྡོ་རྗེའི་ཐག་པ་ལ་བརྒྱུས་པའི་མི་མགོ་སྐམ་པོ་ལྔ་རིན་པོ་ཆེའི་རྩེ་ཕྲན་གྱིས་བརྒྱན་པ། ཐོད་རློན་ལྔ་བཅུ་རྩ་གཅིག་གིས་དོ་ཤལ་
བྱས་པ། སུམ་ཁུགས་སུ་འཁྱོགས་ཤིང་གྱེས་ལ་རྣམ་པར་བཀྲ་བའི་དར་དཔྱངས་ཀྱིས་མཛེས་པ། སྟག་གི་པགས་པའི་ཤམ་ཐབས་གྲོལ་བ། རུས་ཆེན་
གྱི་འཁོར་ལོ། རྣ་ཆ། མགུལ་རྒྱན། གདུབ་སྐོར། སྐ་རགས། ཐལ་ཆེན་གྱི་རྒྱན་ཏེ། རུས་པའི་རྒྱན་དྲུག་གིས་བརྒྱན་པ། ཚངས་པའི་སྐུད་པ་སེ་རལ་
ཁར་ཐོགས་པ། སྒེག་པ་དཔའ་བ་འཇིགས་སུ་རུང༌། རྒོད་དང་གཤེ་དང་རྔམས་པ་དང༌། སྙིང་རྗེ་ཞི་བ་ངོ་མཚར་ཆེ། གར་དགུའི་ཉམས་དང་ལྡན་པ་
ཉིད། དེའི་དཔང་དུ་ཡུམ་རྡོ་རྗེ་ཕག་མོ་སྐུ་མདོག་མེ་ཏོག་བནྡྷ་ཛི་ཝ་ཀའི་མདོག་ལྟར་དམར་བ་ཞལ་གཅིག་ཕྱག་གཉིས་ཀྱི། གཡོན་ཐོད་པ་ཁྲག་གིས་བཀང་

བ་འཛིན་པས་ཡབ་ལ་འཁྱུད་ཅིང་། གཡས་རྡོ་རྗེ་གྲི་གུག་དང་བཅས་པའི་སྡིག་མཛུབ་ཀྱིས་ཕྱོགས་བཅུར་སྡིགས་པ། གཅེར་བུ་སྤུན་གསུམ་མ་སྐྲ་གྲོལ་བ།
རྣ་ལྟག་གཡས་སུ་ཕག་ཞལ་གྱི་ངུར་སྒྲ་སྒྲོགས་པ། མི་མགོ་སྐམ་པོ་ལྔའི་དབུ་རྒྱན་དང༌། རློན་པ་ལྔ་བཅུའི་དོ་ཤལ་འཕྱང་བ། རུས་པའི་རྒྱན་ཆ་ལྔ་དང་
ལྡན་པ། ཞབས་གཡོན་ཡབ་ཀྱི་གཡས་དང་ལྷན་ཅིག་ཏུ་བརྐྱང་ཞིང་། གཡས་ཡབ་ཀྱི་རྐེད་ལ་འཁྲིལ་བ། གཞོན་ཞིང་མཛེས་པ། ལོ་བཅུ་དྲུག་ལོན་པའི་
ན་ཚོད་ཅན། ཤ་རྒྱས་པ། ནུ་མ་འབུར་བ། བྷ་ག་རྒྱས་པ། གཉིས་མེད་ཀྱི་སྦྱོར་བ་ལ་བརྩོན་ཞིང་། ཟག་མེད་ཀྱི་བདེ་བ་རྒྱས་པ་སྟེ། སྣང་བ་དང་ཐབས་
དང༌། ལྷག་མཐོང་དང༌། སྙིང་རྗེ་ཆེན་པོའི་ངོ་བོ། ཡབ་ཧེ་རུ་ཀའི་ཕུང་པོ་ལྔ། རིགས་ལྔ། སྟོང་པ་དང་། ཤེས་རབ་དང༌། ཞི་གནས་དང༌། བདེ་བ་ཆེན་

༄༅། །པོའི་ངོ་བོ་ཡུམ་ཕག་མོའི་འབྱུང་བ་ལྔ་ཡུམ་ལྔ། གཉིས་མེད་ཟུང་འཇུག་གི་སྐྱེ་མཆེད་དྲུག་སེམས་དཔའ་དྲུག་སྟེ། ཀུན་ནས་ཁ་སྦྱོར་ཞིང་ཡེ་ཤེས་
ཀྱི་མེ་འབར་བའི་དབུས་ན་བཞུགས་པ། འདབ་མ་བཞི་ལ་ཤར་དུ་ཆུ་ཁམས་ཀྱི་ངོ་བོ་མཁའ་འགྲོ་མ་སྔོན་མོ། བྱང་དུ་རླུང་ཁམས་ཀྱི་ངོ་བོ་ལཱ་མ་ལྗང་
གུ །ནུབ་ཏུ་མེ་ཁམས་ཀྱི་ངོ་བོ་དུམ་སྐྱེས་མ་དམར་མོ། ལྷོར་ས་ཁམས་ཀྱི་ངོ་བོ་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ་
མཆེ་བ་རྣམ་པར་གཙིགས་ཤིང་། གཅེར་བུ་སྐྲ་གྲོལ་བ། ཕྱག་གཉིས་ཀྱིས་གྲི་གུག་དང་ཐོད་པ་ཁྲག་གིས་གང་བ་ཐུགས་ཀར་སྟེང་འོག་ཏུ་འཛིན་པའི་
མཆན་ཁུང་དུ་ཁ་ཊཱཾ་ག་བསྣམས་པ། ཕྱག་རྒྱ་ལྔས་བརྒྱན་ཅིང་མི་མགོ་སྐམ་པོ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། ཞབས་གཡས་བརྐྱང་

བས་འོད་ཟེར་གྱི་ཕྲེང་བ་འཁྲུགས་པའི་དབུས་ན་བཞུགས་པ། མཚམས་བཞིར་བདུད་རྩི་ལྔས་གང་བའི་ཐོད་པ་བཞིས་མཚན་པ་སྟེ། རྟེན་དང་བརྟེན་པ་
ཐམས་ཅད་གསལ་ཞིང་སྒྲིབ་པ་མེད་པ་དྭངས་ཤིང་ཐོགས་པ་དང་བྲལ་བའི་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྣམ་རོལ་དུ་གྱུར། ལྷ་ཚོགས་དེ
རྣམས་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་འཕྲོས་པས། རང་བཞིན་གྱི་གནས་ནས། བཅོམ་ལྡན་འདས་འཁོར་ལོ་
བདེ་མཆོག་ལྷན་ཅིག་སྐྱེས་པ་ལྷ་ལྔའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས། ཕོ། ༈ ཧཱུྃ་སྲིད་ཞི་མཉམ་ཉིད་རང་
བཞིན་ཆོས་ཀྱི་དབྱིངས། །མ་བཅོས་སྤྲོས་བྲལ་བདེ་བ་ཆེན་པོའི་ངང་། །འོག་མིན་སྟུག་པོ་བཀོད་པའི་ཞིང་ཁམས་སུ། །ཐར་པ་ཆེན་པོའི་གྲོང་མཆོག་

༄༅། །ཉམས་རེ་དགའ། །འཇིགས་བྱེད་དུས་མཚན་བསྣོལ་བའི་གདན་སྟེང་དུ། །སྲིད་པ་མཐར་ཕྱིན་བཅོམ་ལྡན་བདེ་མཆོག་ནི། །མཐིང་ནག་ཞལ་
བཞི་བཅུ་གཉིས་ཕྱག་གིས་སྤྲས། །ཞེ་སྡང་འཇོམས་མཛད་དཔའ་བོ་དབྱིངས་ནས་བཞེངས། །འདོད་ཆགས་ཆེན་མོ་སྐུ་ལ་འཁྲིལ་བའི་ཡུམ། །རྡོ་རྗེ་ཕག་
མོ་གཅེར་བུ་ཁྲག་འཛག་མ། །བདེ་ཆེན་མཆོད་པ་རྟག་ཏུ་ཡབ་ལ་འབུལ། །ཡབ་ཡུམ་གཉིས་མེད་ཐབས་དང་ཤེས་རབ་རོལ། །འདོད་ཆགས་འཇོམས་
ཕྱིར་མདོག་དམར་ཁྲོ་མོའི་ཚུལ། །དགའ་བ་བཞི་ལྡན་རིགས་བཞི་མཁའ་འགྲོས་བསྐོར། །ཌ་མ་རུ་དང་རུས་རྒྱན་ཁྲ་ལ་ལ། །བྱིན་གྱིས་བརླབས་ཕྱིར་
གནས་འདིར་གཤེགས་སུ་གསོལ། །པཱུ་ལི་ལ་སོགས་མཁའ་སྤྱོད་ཡུལ་བརྒྱད་ནས། །ཐོད་པའི་དུམ་བུ་རབ་གཏུམ་མ་ལ་སོགས། །ཐུགས་ཀྱི་འཁོར་ལོ་

དཔའ་བོ་མཁའ་འགྲོ་རྣམས། །བྱིན་གྱིས་བརླབས་ཕྱིར་གནས་འདིར་གཤེགས་སུ་གསོལ། །ཀ་མ་རུ་སོགས་ས་སྟེང་ཡུལ་བརྒྱད་ནས། །མྱུ་གུ་ཅན་དང་
ས་བསྲུང་མ་ལ་སོགས། །གསུང་གི་འཁོར་ལོ་དཔའ་བོ་མཁའ་འགྲོ་རྣམས། །བྱིན་གྱིས་བརླབས་ཕྱིར་གནས་འདིར་གཤེགས་སུ་གསོལ། །པྲེ་པུར་ལ་
སོགས་ས་འོག་ཡུལ་བརྒྱད་ནས། །སྟོབས་པོ་ཆེ་དང་འཁོར་ལོའི་ཤུགས་ཅན་སོགས། །སྐུ་ཡི་འཁོར་ལོ་དཔའ་བོ་མཁའ་འགྲོ་རྣམས། །བྱིན་གྱིས་
བརླབས་ཕྱིར་གནས་འདིར་གཤེགས་སུ་གསོལ། །འཐུང་སྤྱོད་ལ་སོགས་འཛམ་གླིང་ཡུལ་བརྒྱད་ནས། །ཁུ་གདོང་འུག་གདོང་ཁྱི་གདོང་ཕག་གདོང་
སོགས། །དམ་ཚིག་འཁོར་ལོ་བདུད་འདུལ་དཔའ་མོ་རྣམས། །བྱིན་གྱིས་བརླབས་ཕྱིར་གནས་འདིར་གཤེགས་སུ་གསོལ། །རྡོ་རྗེ་མེ་རི་ཆུ་བརྒྱད་དུར་

༄༅། །ཁྲོད་བརྒྱད། །དུར་ཁྲོད་བརྒྱད་ན་ཕྱོགས་སྐྱོང་ཞིང་སྐྱོང་བརྒྱད། །ཀླུ་ཆེན་བརྒྱད་སོགས་བཀོད་པ་མ་ལུས་པ། །སྤྲུལ་པའི་དཀྱིལ་འཁོར་རྒྱན་གྱུར་
གཤེགས་སུ་གསོལ། །ཨོཾ་ཨེ་ཧེ་ཧི། ཛ་ཧཱུཾ་བཾ་ཧོཿ ས་མ་ཡ་སྟྭཾ། ས་མ་ཡ་ཛ། ༈ བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་
བར་ལྡན། །བདག་གི་མཆོད་ཡོན་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཤྲཱི་ཙཀྲ་སཾ་ཝ་རཾ་རྒྷཾ་པྲ་ཏིཙྪ་ཡེ་སྭཱ་ཧཱ། ༈ ཇི་ལྟར་བལྟམས་
པ་ཙམ་གྱིས་ནི། །ལྷ་རྣམས་ཀུན་གྱིས་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་ཤྲཱི་ཙཀྲ་སཾ་ཝ་རཾ་ཨ་བྷི་
ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་

ལྡན་བཞུགས་སུ་གསོལ། །ཨོཾ་ཤྲཱི་ཙཀྲ་སཾ་ཝ་རཾ་པདྨ་ཀ་མ་ལ་ཡེ་སྟཾ། མེ་ཏོག་བདུག་སྤོས་དམ་པ་འདི་དག་དང་། །འཇིག་རྟེན་ཁམས་ཀྱི་མེ་ཏོག་བདུག་
སྤོས་ཀུན། །ཐམས་ཅད་བློ་ཡིས་བླངས་ནས་ནི། །བཅོམ་ལྡན་བདེ་མཆོག་འཁོར་དང་བཅས་ལ་འབུལ། །ཨོཾ་ཤྲཱི་ཙཀྲ་སཾ་ཝ་རཾ་ས་པ་རི་ཝཱ་ར་པུཥྤཾ་དྷུ་པེ་པཱུ་
ཛ་མེར་གྷ་ས་མུ་དྲ་སླར་ར་ཎ་ས་མ་ཡེ་ཨཱཧཱུྃ། སྣང་གསལ་དྲི་མཆོག་དམ་པ་འདི་དག་དང་། །འཇིག་རྟེན་ཁམས་ཀྱི་སྣང་གསལ་དྲི་མཆོག་ཀུན། །ཐམས་
ཅད་བློ་ཡིས་བླངས་ནས་ནི། །བཅོམ་ལྡན་བདེ་མཆོག་འཁོར་དང་བཅས་ལ་འབུལ། །ཨོཾ་ཤྲཱི་ཙཀྲ་སཾ་ཝ་རཾ་ས་པ་རི་ཝཱ་ར་ཨ་ལོ་ཀེ་གྷནྡྷེ་པཱུ་ཛ་མེར་གྷ་ས་མུ་
དྲ་སྤར་ར་ཎ་ས་མ་ཡེ་ཨཱཿཧཱུྃ། ཞལ་ཟས་སྒྲ་སྙན་དམ་པ་འདི་དག་དང། །འཇིག་རྟེན་ཁམས་ཀྱི་ཞལ་ཟས་སྒྲ་སྙན་ཀུན། །ཐམས་ཅད་བློ་ཡིས་བླངས་ནས་

༄༅། །ནི། །བཅོམ་ལྡན་བདེ་མཆོག་འཁོར་དང་བཅས་ལ་འབུལ། །ཨོཾ་ཤྲཱི་ཙཀྲ་སཾ་ཝ་རཾ་ས་པ་རི་ཝཱ་ར་ནཻ་ཝི་ཏྱཾ་པཱུ་ཛ་མེར་གྷ་ས་མུ་དྲ་སྤར་ར་ཎ་ས་མ་ཡེ་
ཨཱཧཱུྃ། ༈ བསྟོད་པ་ནི། ཧཱུྃ། མཆེ་བ་གཙིགས་ཤིང་འཇིགས་ཆེན་པོ། །སྔགས་ཀྱི་མེ་ཏོག་ཕྲེང་བས་བརྒྱན། །ཤ་ཆེན་རབ་ཏུ་གསོལ་མཛད་པའི། །ཁྲག་
འཐུང་དཔལ་ལ་ཕྱག་འཚལ་བསྟོད། །དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡིས་འཁོར་ལོས་བསྒྱུར། །ཡེ་ཤེས་ལྔ་དང་སྐུ་གསུང་ཐུགས། །
 འགྲོ་བ་སྐྱོབ་ལ་ཕྱག་འཚལ་བསྟོད། །དེ་ནས་དཀོན་མཆོག་སྤྱི་ལ་བསྟོད་པ་ནི། ༈ ཧཱུཾ། རྗེ་སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །
དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་བསྟོད། །བླ་མའི་སྐུ་ནི་རྡོ་རྗེའི་སྐུ། །མཛེས་ཤིང་བལྟ་བས་མཆོག་མི་ཤེས། །བསམ་

གྱིས་མི་ཁྱབ་ཡོན་ཏན་ལྡན། །བླ་མའི་སྐུ་ལ་ཕྱག་འཚལ་བསྟོད། །བླ་མའི་གསུང་ནི་ཚངས་པའི་དབྱངས། །འགགས་མེད་སེང་གེའི་སྒྲ་དང་ལྡན། །མུ་
སྟེགས་ལོག་ལྟ་འཇོམས་མཛད་པ། །བླ་མའི་གསུང་ལ་ཕྱག་འཚལ་བསྟོད། །བླ་མའི་ཐུགས་ནི་ནམ་མཁའ་འདྲ། །བདེ་གསལ་མི་རྟོག་སྟོང་པའི་ངང་། །
རྣམ་ཐར་གསུམ་ལ་ལེགས་གནས་པའི། །བླ་མའི་ཐུགས་ལ་ཕྱག་འཚལ་བསྟོད། །བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་
གྱི་བྱེད་པོ་བླ་མ་ཡིན། །བླ་མ་རྣམས་ལ་ཕྱག་འཚལ་བསྟོད། །བླ་མ་སངས་རྒྱས་ཀུན་དང་མཉམ། །རྡོ་རྗེ་འཛིན་པ་མིག་གི་འབྲས། །མཐོ་རིས་ཐར་པའི་
ལམ་སྟོན་པ། །བླ་མ་དགེ་བའི་བཤེས་ལ་འདུད། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །

༄༅། །རྡོ་རྗེ་ཅན་ཞབས་པད་ལ་འདུད། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་གཞི། །
དེ་བཞིན་གཤེགས་ལ་ཕྱག་འཚལ་བསྟོད། །དག་པ་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་སྒྲོལ་ཞིང་། །གཅིག་ཏུ་དོན་དམ་མཆོག་གྱུར་
པ། །ཞི་གྱུར་ཆོས་ལ་ཕྱག་འཚལ་བསྟོད། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་དམ་པ་ཡོན་ཏན་ལྡན། །དགེ་
འདུན་ལ་ཡང་ཕྱག་འཚལ་བསྟོད། །གཞོན་ནུའི་སྐུ་ལུས་འཆང་བ་པོ། །ཡེ་ཤེས་སྒྲོན་མེས་རབ་ཏུ་བརྒྱན། །འཇིག་རྟེན་གཏི་མུག་མུན་སེལ་བ། །འཇམ་
དཔལ་དབྱངས་ལ་ཕྱག་འཚལ་བསྟོད། །སངས་རྒྱས་མང་པོས་རབ་ཏུ་བསྔགས། །ཡོན་ཏན་མཆོག་གི་གཏེར་གྱུར་པ། །སྤྱན་རས་གཟིགས་ཞེས་མཚན་

གསོལ་བ། །རྟག་པར་བརྩེ་ལ་ཕྱག་འཚལ་བསྟོད། །སྟོབས་པོ་ཆེ་ལ་དྲག་ཤུལ་ཆེ། །རིགས་སྔགས་རྒྱལ་པོ་དགེ་བ་པོ། །བདུད་དགྲ་མ་ལུས་འདུལ་
མཛད་པ། །རྡོ་རྗེ་འཛིན་ལ་ཕྱག་འཚལ་བསྟོད། ། ༈ ཧཱུཾ། བསྟན་པ་འདི་ལ་ངོ་མཚར་རྨད་བྱུང་བ། །འཇིག་རྟེན་དབང་བསྒྱུར་པད་མ་རྒྱལ་པོའི་སྲས། །
རིགས་ནི་ཟ་ཧོར་རྒྱལ་པོའི་སྲས་སུ་འཁྲུངས་། །ཨོ་རྒྱན་ཡུལ་དུ་སྒྲོ་འདོགས་མ་ལུས་བཅད། །བསིལ་བའི་ཚལ་དུ་དངོས་གྲུབ་རྣམ་གཉིས་བརྙེས། །
འཇིག་རྟེན་ཁམས་སུ་གདུག་པ་ཅན་རྣམས་བཏུལ། །ཁ་བ་ཅན་དུ་བསྟན་པ་རྒྱས་པར་མཛད། །ལྷོ་ནུབ་མཚམས་སུ་སྲིན་པོའི་ཁ་གནོན་མཛད། །མྱ་ངན་
མི་འདའ་འགྲོ་བའི་གཉེན་གཅིག་པོ། །སྐུ་གསུམ་དབྱེར་མེད་ཆེ་མཆོག་ཧེ་རུ་ཀ། །མཉམ་མེད་བླ་མ་མཆོག་དེ་དུས་འདིར་དྲན། །གསང་སྔགས་རྒྱལ་པོས་

༄༅། །གནས་འདིར་བྱིན་ཕོབ་ལ། །རྐྱེན་ངན་བར་ཆད་ཕྱོགས་རྣམས་ཞི་བ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། ། ༈ ཨོ་སྐུ་ཡི་བྱིན་
གྱིས་བརླབ་ཏུ་གསོལ། །ལུས་ཀྱི་སྒྲིབ་པ་སྦྱང་དུ་གསོལ། །ལྷ་དབང་ལུས་ལ་བསྐུར་དུ་གསོལ། །ལུས་སྐྱེ་འཆི་མེད་པའི་དངོས་གྲུབ་སྩོལ། །ཨཱ གསུང་
གི་བྱིན་གྱིས་བརླབ་ཏུ་གསོལ། །ངག་གི་སྒྲིབ་པ་སྦྱང་དུ་གསོལ། །སྔགས་དབང་ངག་ལ་བསྐུར་དུ་གསོལ། །ངག་སྙིང་པོ་ལུང་གི་དངོས་གྲུབ་སྩོལ། །ཧཱུྃ་
ཐུགས་ཀྱི་བྱིན་གྱིས་བརླབ་ཏུ་གསོལ། །སེམས་ཀྱི་སྒྲིབ་པ་སྦྱང་དུ་གསོལ། །ཆོས་དབང་སེམས་ལ་བསྐུར་དུ་གསོལ། །སེམས་སྐྱེ་མེད་རྟོགས་པར་བྱིན་
གྱིས་བརླབས། །དབང་བཞི་བསྐུར་བར་མཛད་དུ་གསོལ། །སྐུ་བཞི་གྲུབ་པར་མཛད་དུ་གསོལ། །ཚིག་དབང་དོན་མཆོག་རྟོགས་པ་དང་། །མཆོག་

དང་ཐུན་མོང་དངོས་གྲུབ་སྩོལ། །ཛ་ཿཧཱུཾ་བཾ་ཧོར་གཉིས་སུ་མེད་པར་ཐིམ་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། དབང་གི་ལྷ་རིགས་ལྔ་
འཁོར་དང་བཅས་པ་སྤྱན་དྲངས། ཕེཾ་ཕེཾ། ཨོ་བཛྲ་ཨརྒྷཾ་ཨཱཧཱུཾ། ཨོཾ་བཛྲ་པཱཏྱཾ་ཨཱཧཱུཾ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པཾ་ཨཱཧཱུཾ། ཨོཾ་བཛྲ་ཨ་ལོ་ཀེ་ཨཱཧཱུཾ། ཨོཾ་
བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝི་ཏྱཾ་ཨཱཧཱུཾ། ཨོཾ་བཛྲ་ཤཔྟ་ཨཱཿཧཱུྃ། བཅོམ་ལྡན་འདས་དེ་བཞིན་གཤེགས་པའི་ཚོགས་ཐམས་ཅད་ཀྱིས་བདག་ལ་མངོན་པར་
དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་
ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུ་ལྷག་མ་ཡར་ལུད་པ་ལས། ཡབ་ལ་རིགས་ཀྱི་བདག་པོ་མི་བསྐྱོད་པ་དང་། ཡུམ་ལ་རྣམ་པར་སྣང་མཛད།

༄༅། །མཁའ་འགྲོ་མ་བཞི་ལ་རིན་ཆེན་འབྱུང་ལྡན་གྱིས་དབུ་བརྒྱན་ཅིང་། །དབང་གི་ལྷ་རྣམས་རང་ཉིད་ལ་ཐིམ་པར་གྱུར། ཨོཾ་སུམྦྷ་ནི་སུམྦྷ་ནི་ཧཱུཾ་ཧཱུཾ་
ཕཊ། ཨོཾ་གྷྲིཧྣ་གྷྲིཧྣ་ཧཱུྃ་ཧཱུྃ་ཕཊ། གྷྲིཧྣ་པ་ཡ་གྷྲིཧྣ་པ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ། བྷ་ག་ཝན། བིདྱ་རཱ་ཛ་ཡ་ཧཱུྃ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་
ཤུདྡྷོ྅ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཀཾ་ལས་བྱུང་བའི་ཐོད་པའི་སྣོད་ཡངས་ཤིང་རྒྱ་ཆེ་བའི་ནང་དུ། ཧཱུྃ་ལས་བྱུང་བའི་མཆོད་ཡོན། ཞབས་
བསིལ། མེ་ཏོག བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ། གཟུགས་སྒྲ་དྲི་རོ་རེག་བྱ་ལ་སོགས་པ་དྭངས་ཤིང་ཐོགས་པ་མེད་པ། ས་
དང་ནམ་མཁའ་བར་སྣང་ཐམས་ཅད་ཁྱབ་པ། རང་བཞིན་སྟོང་པ། རྣམ་པ་མཆོད་རྫས་བྱེད་ལས་སོ་སོའི་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་།

བདེ་བ་བསྐྱེད་ནུས་པའི་མཆོད་སྤྲིན་བསམ་གྱིས་མི་ཁྱབ་པར་གྱུར། ཨོཾ་བཛྲ་ཨགྷཾ་ཨཱཧཱུཾ། ཨོཾ་བཛྲ་པཱཏྱཾ་ཨཱཧཱུཾ། ཨོཾ་བཛྲ་པུཎྜཾ་ཨཱཧཱུཾ། ཨོཾ་བཛྲ་དྷུ་པཾ་ཨཱཧཱུཾ། ཨོཾ་
བཛྲ་ཨ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནེ་ཝི་ཏྱཾ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ། ཨོཾ་རཱུ་པ་བཛྲ་ཨཱཧཱུཾ། ཨོཾ་ཤཔྟ་བཛྲ་ཨཱཧཱུཾ། ཨོཾ་གནྡྷེ་བཛྲ་ཨཱཧཱུཾ། ཨོཾ་
ར་ས་བཛྲ་ཨཱཧཱུཾ། ཨོཾ་སྨནེ་བཛྲ་ཨཱཧཱུཾ། ཨོཾ་དྷརྨ་དྷཱ་ཏུ་བཛྲ་ཧཱུྃ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཨགྷཾ་པྲ་ཏཱིཙྪ་ཡེ་སྭཱ་ཧཱ། ནས ཤཔྟ་པྲ་ཏཱིཙྪ་ཡེ་སྭཱ་ཧཱ། ཨོཾ་ཤྲཱི་ཧེ་
རུ་ཀ་ས་པ་རི་ཝཱ་ར་རཱུ་པ་པྲ་ཏཱིཙྪ་ཡེ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཤབྟ་པྲ་ཏཱིཙྪ་ཡེ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་གནྡྷེ་པྲ་ཏཱིཙྪ་ཡེ་སྭཱ་ཧཱ། ཨོཾ་ཤྲཱི་ཧེ་
རུ་ཀ་ས་པ་རི་ཝཱ་ར་ར་ས་པྲ་ཏཱིཙྪ་ཡེ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་སྤངྒེ་པྲ་ཏཱིཙྪ་ཡེ་སྭཱ་ཧཱ། ཨོཾ་བཛྲ་ཝཱི་ཎི་ཧུ་ཧཱུྃ་ཕཊ། ཨོཾ་བཛྲ་ཝཾ་ཤེ་ཧཱུྃ་ཧཱུྃ་ཕཊ། ཨོཾ་བཛྲ་

༄༅། །པྲི་ཏཾ་གེ་ཧུཾ་ཧཱུྃ་ཕཊ། ཨོཾ་བཛྲ་མུ་ར་ཛེ་ཧཱུྃ་ཧཱུྃ་ཕཊ། ཨོཾ་བཛྲ་ཧཱ་སྱེ་ཧུཾ་ཧཱུྃ་ཕཊ། ཨོཾ་བཛྲ་ནིརྟི་ཧུཾ་ཧཱུྃ་ཕཊ། ཨོཾ་བཛྲ་པུ་ཧཱུྃ་ཧཱུྃ་ཕཊ། ཨོཾ་བཛྲ་དྷུ་པེ་ཧཱུྃ་ཧཱུྃ་ཕཊ།
ཨོཾ་བཛྲ་དཱི་པཾ་ཧཱུྃ་ཧཱུྃ་ཕཊ། ཨོཾ་བཛྲ་གནྡྷེ་ཧཱུྃ་ཧཱུྃ་ཕཊ། ༀ་རཱུ་པ་བཛྲ་ཧུ་ཧཱུྃ་ཕཊ། ཨོཾ་ར་ས་བཛྲ་ཧཱུྃ་ཧཱུྃ་ཕཊ། ཨོཾ་སྨནེ་བཛྲ་ཧུ་ཧཱུྃ་ཕཊ། ཨོཾ་དྷརྨ་དྷཱ་ཏུ་བཛྲ་ཧཱུྃ་ཧཱུྃ་ཕཊ། 
ནང་མཆོད་བྱིན་གྱིས་བརླབས་པ་ནི་གོང་ལྟར་བྱས་ལ། ༈ ཨོཾ་ཨཱ༔ཧཱུྃ། བླ་མ་རྣམས་དང་མཆོག་གསུམ་ཀུན་འདུས་པའི། །སྐུ་གསུམ་ཡེ་ཤེས་ལྔ་ཡི་བདག་ཉིད་ཅན། །
ཁྱབ་བདག་རྡོ་རྗེ་འཆང་དང་དབྱེར་མེད་པའི། །མཚུངས་མེད་བླ་མ་མཆོག་གི་ཞལ་དུ་ཨོཾ་ཨཱ་ཧཱུྃ། །རྡོ་རྗེ་འཆང་དང་ཀླུ་སྒྲུབ་དྲིལ་བུ་པ། །ཛ་ལན་དྷ་ར་ནག་
པོ་སྤྱོད་པ་དང་། །ཏིལླི་པ་དང་ནཱ་རོ་ཀཎ་རི། །རྡོ་རྗེ་གདན་པ་འཇིགས་མེད་འབྱུང་གནས་ཞབས། །རྩྭ་མི་རྒ་ལོ་དཔལ་ལྡན་ཕག་གྲུ་པ། །ཆོས་རྗེ་སྤྱན་སྔ་

བཅུ་གཉིས་དབང་བསོད་པ། །གྲགས་པ་ཤེས་རབ་ཚུལ་རྒྱལ་གྲགས་རྡོར་བ། །བླ་མ་བློ་བཟང་རིན་བཟང་བསོད་ནམས་མཚན། །སྣ་ཚོགས་རང་གྲོལ་
ཆོས་རྒྱལ་ཕུན་ཚོགས་ཞབས། །བཀྲ་ཤིས་ཕུན་ཚོགས་ཆོས་དབྱིངས་རང་གྲོལ་དང་། །ཆོས་ཀྱི་གྲགས་པ་འཕྲིན་ལས་རྣམ་པར་རྒྱལ། །ཀརྨ་བྷ་དྲ་དོན་
གྲུབ་ཆོས་རྒྱལ་དང་། །བསྟན་འཛིན་འགྲོ་འདུལ་དཔལ་ལྡན་མགར་ཆེན་པ། །རིགས་བརྒྱའི་ཁྱབ་བདག་ཆོས་ཀྱི་ཉི་མ་སོགས། །དངོས་གྲུབ་རྩ་བ་དཔལ་
ལྡན་བླ་མའི་ཞབས། །རྩ་བརྒྱུད་བླ་མ་མཆོག་གི་ཞལ་དུ་ཨོཾ་ཨཱཿཧཱུྃ། སླར་ཡང་རྡོ་རྗེ་འཆང་གི་ཞལ་དུ་ཨོཾ་ཨཱཿཧཱུཾ། ཀླུ་སྒྲུབ་སྙིང་པོའི་ཞལ་དུ་ཨོཾ་ཨཱཧཱུཾ། ཨཱརྱ་དེ་
ཝའི་ཞལ་དུ་ཨོཾ་ཨཱཧཱུཾ། ཨ་བྷ་ཡཱ་ཀ་རའི་ཞལ་དུ་ཨོཾ་ཨཱཧཱུྃ། སངས་རྒྱས་གྲགས་པའི་ཞལ་དུ་ཨོཾ་ཨཱཧཱུཾ། དཔལ་ཆེན་རྒ་ལོ་པའི་ཞལ་དུ་ཨོཾ་ཨཱཧཱུཾ། གྲུབ་ཐོབ་

༄༅། །ཁམས་པ་རྒྱ་གར་པའི་ཞལ་དུ་ཨོཾ་ཨཱཧཱུྃ། སྟོན་པ་བཀྲ་ཤིས་འབུམ་གྱི་ཞལ་དུ་ཨོཾ་ཨཱཿཧཱུྃ། བླ་མ་གྲགས་པ་སེངྒེའི་ཞལ་དུ་ཨོཾ་ཨཱ༔ཧཱུྃ། བླ་མ་དར་མ་
རིན་ཆེན་གྱི་ཞལ་དུ་ཨོཾ་ཨཱཧཱུྃ། བླ་མ་གཞོན་ནུ་ཡེ་ཤེས་ཀྱི་ཞལ་དུ་ཨོཾ་ཨཱཧཱུྃ། བླ་མ་ཤཱཀྱ་སེངྒེའི་ཞལ་དུ་ཨོཾཨཱཿཧཱུྃ། བླ་མ་ཚུལ་ཁྲིམས་དཔལ་བའི་ཞལ་དུ་ཨོཾ་
ཨཱཧཱུྃ། སྟོན་པ་ངག་དབང་གྲགས་པའི་ཞལ་དུ་ཨོཾ་ཨཱཿཧཱུྃ། སྤྲུལ་སྐུ་བསོད་རྒྱམ་པའི་ཞལ་དུ་ཨོཾ་ཨཱཧཱུྃ། བླ་མ་བཟོད་པ་ལེགས་ལྡན་པའི་ཞལ་དུ་ཨོཾ་ཨཱཧཱུཾ། 
ཆོས་ཀྱི་རྗེ་ཟླ་བ་འོད་ཀྱི་ཞལ་དུ་ཨོཾ་ཨཱཧཱུྃ། ཁམས་གསུམ་ཆོས་ཀྱི་རྗེ་ཀུན་དགའ་རིན་ཆེན་དཔལ་བཟང་པོའི་ཞལ་དུ་ཨོཾ་ཨཱཧཱུཾ། རྒྱལ་དབང་རིན་ཆེན་ཕུན་
ཚོགས་ཀྱི་ཞལ་དུ་ཨོཾ་ཨཱཿཧཱུྃ། མཚུངས་མེད་ཆོས་རྒྱལ་ཕུན་ཚོགས་ཀྱི་ཞལ་དུ་ཨོཾ་ཨཱཧཱུྃ། བཀྲ་ཤིས་ཕུན་ཚོགས་གྲགས་པ་རྒྱལ་མཚན་དཔལ་བཟང་པོའི་

ཞལ་དུ་ཨོཾ་ཨཱཧཱུཾ། རྒྱལ་དབང་དཀོན་མཆོག་རཏྣའི་ཞལ་དུ་ཨོཾ་ཨཱཿཧཱུྃ། རིག་འཛིན་ཆོས་ཀྱི་གྲགས་པའི་ཞལ་དུ་ཨོཾ་ཨཱཧཱུཾ། དཀོན་མཆོག་ཕྲིན་ལས་རྣམ་
རྒྱལ་གྱི་ཞལ་དུ་ཨོཾ་ཨཱ༔ཧཱུྃ། དཀོན་མཆོག་ཕྲིན་ལས་བཟང་པོའི་ཞལ་དུ་ཨོཾ་ཨཱཧཱུྃ། སྐུ་བཞིའི་དབང་ཕྱུག་དྷརྨ་ར་ཛའི་ཞལ་དུ་ཨོཾ་ཨཱཿཧཱུྃ རིགས་བརྒྱའི་ཁྱབ་
བདག་དཀོན་མཆོག་བསྟན་འཛིན་འགྲོ་འདུལ་གྱི་ཞལ་དུ་ཨོཾ་ཨཱཿཧཱུྃ། མཁན་ཆེན་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱཿཧཱུྃ། རྗེ་བཙུན་ཆོས་ཀྱི་ཉི་མའི་ཞལ་
དུ་ཨོཾ་ཨཱཧཱུཾ། དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཧཱུཾ། ཨོ་རྒྱན་པདྨ་འབྱུང་གནས་མཁའ་འགྲོ་ཡེ་ཤེས་མཚོ་རྒྱལ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་
ཡང་དབང་བསྐུར་རྒྱུད་བཤད་མན་ངག་གཞུང་འགྲེལ་ཐོབ་པའི་དཔལ་ལྡན་བླ་མ་དམ་པ་བརྒྱུད་པའི་ཚོགས་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། 

༄༅། །ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྃ་ཕཊ། ཌཱ་ཀི་ནཱི་ཛཱ་ལ་སཾ་ཝ་རཾ་སྭཱ་ཧཱ། ཨོཾ་ཨཱཧཱུཾ། ཨོཾ་ཧཱིཧ་ཧ་ཧཱུྃ་ཧཱུྃ་ཕཊ། ཨོཾ་ཨཱཧཱུཾ། ཨོཾ་བཛྲ་བེ་རོ་ཙ་ནཱི་ཡེ་ཧུཾ་ཧཱུྃ་ཕཊ། ཨོཾ་
ཨཱཿཧཱུྃ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྃ་ཕཊ། ཨོཾ་ཨཱཿཧཱུྃ། ཨོཾ་ཌཱ་ཀི་ནཱི་ཡེ་ཨོ་ཨཱ་ཧཱུཾ། ༀ་ལཱ་མེ་ཨོ་ཨཱཿཧཱུྃ། ཨོཾ་ཁཎྜ་རོ་ཧེ་ཨོ་ཨཱཧཱུཾ། ཨོཾ་རུ་པི་ཎི་ཡེ་ཨོ་
ཨཱཿཧཱུྃ། བཀའ་སྡོད་དམ་པ་ཆོས་སྐྱོང་བའི་བསྲུང་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཧྲཱིཿཧ་ཧ་ཧཱུཾ་ཧཱུྃ་ཕཊ། ལན་གསུམ། རྣམ་ལྔ་འདོད་ཀོར་གྱི་ཕྱག་རྒྱ་བཅས། ཨོཾ་སརྦ་ཏ་
ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཏྨ་ཀོཉཧཾ། ཞེས་འཁྱུད་པའི་ཕྱག་རྒྱ་བཅས། ཡབ་ཀྱི་གསང་བ་མི་དམིགས་པའི་ངང་ལས། ཧཱུྃ་དཀར་པོ་ལས་རྡོ་རྗེ་རྩེ་ལྔ་པ་
དཀར་པོ་ནོར་བུ་ཨོཾ་གྱིས་མཚན་ཞིང་བུ་ག་ཕཊ་སེར་པོས་བཀག་པ། ཡུམ་གྱི་གསང་བ་མི་དམིགས་པའི་ངང་ལས། ལས་པདྨ་དམར་པོ་འདབ་མ་

བརྒྱད་པ་ཟེའུ་འབྲུ་ཨཱཿམཚན་ཞིང་། བདེ་བ་ཆེན་པོ་འཛགས་པའི་རྩ་ཧཱི༔ཡིག་དམར་པོས་བཀག་པར་གྱུར། ཡབ་ཡུམ་སྙོམས་པར་ཞུགས་པས་བྱང་
སེམས་ཞུ་བ། སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་ག་ནས་ལྟེ་བར་སླེབ་པ་ན་ཁྱད་པར་
གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཉམས་སུ་མྱོང་བར་གྱུར། ལྷ་ཐམས་ཅད་བདེ་བ་ཆེན་པོ་ཉམས་སུ་མྱོང་ཞིང་ཐམས་ཅད་ཧེ་རུ་༴
ཀའི་ཆ་ཤས་ཙམ་དུ་ཟད་པའི་ཕྱིར་རོ། །དེ་ནས་བསྟོད་པ་ནི། ༈ ཧཱུཾ་ཆོས་ཀྱི་དབྱིངས་ལས་འགྱུར་བ་མེད་རྟགས་སུ། །སྐུ་མདོག་མཐིང་ནག་ཅུང་ཟད་སྔོ་བའི་
མདངས། །བྱང་ཆུབ་སེམས་དང་སྟོང་ཉིད་དབྱེར་མེད་པ། །རྟག་ཆད་འགྲོ་འོང་བྲལ་བ་ཕྱག་འཚལ་བསྟོད། །ལྷན་ཅིག་སྐྱེས་པ་བདེ་བ་ཆེན་པོའི་སྐུ། །

༄༅། །བདུད་རྩི་རོ་ཡིས་ངེས་གང་ཚུལ་སྟོན་པ། །མཆོག་ལ་ཕན་མཛད་རྡོ་རྗེ་ཕག་མོ་དང་། །གཉིས་མེད་རོལ་པར་མཛད་ལ་ཕྱག་འཚལ་བསྟོད། །ཞལ་
གཅིག་ཕྱག་གཉིས་སྤྱན་གསུམ་བགྲད་པའི་ཚུལ། །ཕྱག་གཡས་རྡོ་རྗེ་རྣམ་རྟོག་རྩད་ནས་གཅོད། །གཡོན་པ་དྲིལ་བུ་དངོས་པོར་འཛིན་པ་སྤོང་། །སྣང་
སྟོང་དབྱེར་མེད་འཁྱུད་ལ་ཕྱག་འཚལ་བསྟོད། །འཇིག་རྟེན་སྤྱོད་གྲོལ་དབུ་སྐྲ་གྱེན་དུ་བཅིངས། །ཡེ་ཤེས་ལྔ་ལྡན་ཐོད་པའི་འཕྲེང་བས་བརྒྱན། །ཆོས་
ཉིད་ཐུགས་ཆུད་རྡོ་རྗེའི་ཐག་པས་བརྒྱུས། །ཡུལ་དང་ཡུལ་ཅན་དབྱེར་མེད་ཁྱོད་ལ་བསྟོད། །འཁོར་བའི་སྐྱོན་གྱིས་མ་གོས་པདྨའི་གདན། །བྱང་ཆུབ་མྱུ་
གུ་སྨིན་མཛད་ཉི་སྟེང་དུ། །ཞབས་གཉིས་བརྐྱང་བསྐུམ་འཇིགས་བྱེད་དུས་མཚན་མནན། །མ་རུངས་ཚར་གཅོད་མཛད་ལ་ཕྱག་འཚལ་བསྟོད། །སྒྲིབ་

གཉིས་བསྲེགས་མཛད་མེ་དཔུང་ནང་ན་བཞུགས། །ཉོན་མོངས་གདུང་སེལ་ཟླ་བ་ཕྱེད་པས་སྤྲས། །ཕྲིན་ལས་བཞི་ཡི་སེམས་ཅན་དོན་མཛད་ཕྱིར། །སྣ་
ཚོགས་རྡོ་རྗེས་མཚན་ལ་ཕྱག་འཚལ་བསྟོད། །ཡིད་བཞིན་རེ་སྐོང་ནོར་བུ་གཙུག་ན་མཛེས། །ཕ་རོལ་ཕྱིན་དྲུག་རྫོགས་པའི་ཕྱག་རྒྱ་དྲུག །མཚན་དང་
དཔེ་བྱད་ལྡན་པའི་སྐུར་གསལ་བ། །མི་བསྐྱོད་དབུ་རྒྱན་ཅན་ལ་ཕྱག་འཚལ་བསྟོད། །སྤང་བྱ་སྤོང་དང་གདུལ་བྱ་འདུལ་བའི་ཕྱིར། །སྟག་གི་པགས་པ་
མི་མགོའི་ཕྲེང་བས་བརྒྱན། །བདུད་བཞི་འཇོམས་ཕྱིར་རྣོ་དཀར་མཆེ་བ་གཙིགས། །ཐུགས་རྗེས་འཛུམ་བཅས་ཁྲོས་ལ་ཕྱག་འཚལ་བསྟོད། །བདག་
འདྲ་བློ་དམན་ཡོན་ཏན་མེད་པ་ཡིས། །ལྷ་མཆོག་ཁྱོད་ལ་བསྟོད་པའི་བསོད་ནམས་ཀྱིས། །དུས་འདི་ནས་བཟུང་བྱང་ཆུབ་སྙིང་པོའི་བར། །ལྷ་མཆོག་ཁྱོད་

༄༅། །དང་མི་འབྲལ་འགྲོགས་པར་ཤོག །ཁམས་བཞི་རྣམ་དག་མཁའ་འགྲོ་ཆེན་མོ་བཞི། །ཕྱོགས་བཞིའི་གནས་ནས་ལས་བཞི་སྒྲུབ་པ་དང༌། །ཡེ་
ཤེས་བཞི་ཡི་རང་གཟུགས་མཁའ་འགྲོ་མ། །ལཱ་མ་དུམ་སྐྱེས་གཟུགས་ཅན་མ་ལ་འདུད། །མཚམས་བཞིར་གནས་པའི་སྟོབས་ཆེན་ལྔས་གང་བའི། །
བུམ་ཐོད་བཞི་ཡིས་མཆོག་གི་བདེ་སྩོལ་ཞིང་། །ཡེ་ཤེས་ལྔ་ཡི་རང་སྣང་གཞལ་ཡས་ཁང་། །རྟེན་དང་བརྟེན་པར་བཅས་ལ་ཕྱག་འཚལ་བསྟོད། །ཚོགས་
བརྒྱད་དག་པའི་དུར་ཁྲོད་ཆེན་པོ་བརྒྱད། །ཕྱོགས་སྐྱོང་ཞིང་སྐྱོང་ཤིང་དང་ཆུ་རླུང་སྤྲིན། །རི་དང་མཆོད་རྟེན་མི་རོ་འབྱུང་པོའི་ཚོགས། །མི་མཐུན་བསྲུང་
སྐྱོབ་སྲུང་བའི་འཁོར་ལོར་བསྟོད། །གདོད་ནས་དག་པ་བདེ་ཆེན་ཡེ་ཤེས་བརྒྱད། །ལམ་དུ་ལྷ་ཡི་འཁོར་ལོ་གསལ་དག་བསྟན། །འབྲས་བུ་བདེ་ཆེན་

འཁོར་ལོར་བདག་གྱུར་ནས། །ཁམས་གསུམ་བདེ་བ་ཆེ་ལ་སྦྱོར་བར་ཤོག ། ། བདག་ཧེ་རུ་ཀར་གནས་པའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་
དུ། ཧཱུྃ་ལ་སྔགས་ཀྱི་འཕྲེང་བས་བསྐོར་བ་ལ་དམིགས་ཏེ། བཟླས་པ་བྱས་པས་སྔགས་ཀྱི་འཕྲེང་བ། རླུང་དང་ལྷན་ཅིག་ཏུ་རང་གི་སྣ་བུག་གཡོན་པ་ནས་ཐོན། །ཁམས་
གསུམ་གྱི་སེམས་ཅན་ལྷར་གནས་པའི་སྣ་བུག་གཡས་པར་ཞུགས། །སྙིང་ཁའི་ཧཱུྃ་ལ་ཐིམ་ཧཱུྃ་ལས་སྔགས་ཀྱི་ཕྲེང་བ་སེམས་ཅན་གྱི་སྣ་བུག་གཡོན་པ་
ནས་ཐོན། རང་གི་སྣ་བུག་གཡས་པར་ཞུགས་སྙིང་གའི་ཧཱུྃ་གནས་པ་ལ་ཐིམ་ཞིང་འཁོར་བ་ལ་དམིགས་ཏེ། ཨོཾ་ཤྲཱི་བཛྲ་ཧེ་ཧེ་རུ་རུ་ཀ་ཧཱུྃ་ཧཱུྃ་ཕཊ། ཨོཾ་ཧྲཱ༙ཿཧ་ཧ་ཧཱུཾ་
ཧཱུྃ་ཕཊ། བེ་རོ་ཙ་ནཱི་ཧཱུཾ་ཧཱུཾ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྃ་ཕཊ། དེ་ནས་མཁའ་འགྲོ་མ་བཞིའི་ཐུགས་ཀར་ཉི་མའི་དཀྱིལ་འཁོར་གྱི་

༄༅། །སྟེང་དུ། མཾ་ལཾ་པཾ་ཏཾ་བཞིའི་ཐ་མར་རང་རང་གི་སྔགས་ཀྱིས་བསྐོར་བ་ལས་འོད་འཕྲོས། འགྲོ་བའི་དོན་བྱས་ཚུར་འདུས་རང་རང་གི་སྔགས་ཕྲེང་
ས་བོན་དང་བཅས་པ་ལ་ཐིམ་ཞིང་འཁོར་བ་ལ་དམིགས་ཏེ། ཨོཾ་ཌཱ་ཀི་ནཱི་ཧཱུྃ་ཕཊ། ༀ་ལཱ་མེ་ཧཱུྃ་ཕཊ། ༀ་ཁཎྜ་རོ་ཧེ་ཧཱུྃ་ཕཊ། ༀ་རཱུ་པི་ཎཱི་ཡེ་ཧཱུྃ་ཕཊ། ༈ ཧཱུྃ། གང༌
གི་འཁོར་བའི་ཉེས་པ་ཀུན། །དྲན་པ་ཙམ་གྱིས་ཞི་མཛད་པ། །བླ་མེད་བྱང་ཆུབ་མཆོག་ལ་འགོད། །བླ་མའི་ཞབས་ལ་སྤྱི་བོས་འདུད། །སྐྱེ་མེད་ངང་
ནས་ཐུགས་རྗེ་ཆེན་པོ་ཡིས། །པད་ཉི་འཇིགས་བྱེད་དུས་མཚན་གདན་སྟེང་དུ། །བདུད་འདུལ་ཧཱུྃ་ལས་ཁྲོ་ཆེན་སྐུར་སྤྲུལ་པའི། །བཅོམ་ལྡན་བདེ་བའི་
མཆོག་ལ་ཕྱག་འཚལ་བསྟོད། །དག་པ་ཆོས་སྐུའི་ཕོ་བྲང་ནས། །དམིགས་པ་མེད་པའི་སྙིང་བརྩེ་ཡིས། །གཟུགས་སྐུ་སྒྱུ་མར་སྟོན་མཛད་པའི། །ཕག་མོ་

ཡུམ་ལ་ཕྱག་འཚལ་བསྟོད། །འབྱུང་བ་བཞི་པོ་རྣམ་དག་ཅིང་། །ཡེ་ཤེས་བཞི་ཡི་ངོ་བོ་ཉིད། །མཁའ་འགྲོ་ལྔ་མ་དུམ་སྐྱེས་མ། །གཟུགས་ཅན་མ་དང་ལྷ་
མོ་བཞི། །འགྲོ་བའི་དོན་དུ་སྐུ་སྤྲུལ་པ། །མཁའ་འགྲོ་བཞི་ལ་ཕྱག་འཚལ་བསྟོད། །རབ་གཏུམ་མ་དང་གཏུམ་མིག་མ། །འོད་ལྡན་སྣ་ཆེན་དཔའ་མོའི་
བློ། །མིའུ་ཐུང་ལང་ཀའི་དབང་ཕྱུག་མ། །ཤིང་གྲིབ་མ་ལ་ཕྱག་འཚལ་བསྟོད། །ས་སྲུང་མ་དང་འཇིགས་བྱེད་ཆེ། །རླུང་ཤུགས་ཆང་འཐུང་ལྗང་ལྷ་མོ། ། 
ཤིན་ཏུ་བཟང་དང་རྟ་སྣ་མ། །བྱ་གདོང་མ་ལ་ཕྱག་འཚལ་བསྟོད། །འཁོར་ཤུགས་ཁནཱ་རོ་ཧེ་དང་། །ཆང་འཚོང་གོ་ཆ་རབ་དཔའ་མོ། །སྟོབས་ཆེན་འཁོར་
ལོས་བསྒྱུར་མ་དང༌། །བརྩོན་ཆེན་མ་ལ་ཕྱག་འཚལ་བསྟོད། །ཐོད་པའི་དུམ་བུ་ཀེང་རུས་ཆེ། །ཀེང་རུས་མཆེ་གཙིགས་ལྷ་ཡི་སྒྲ། །འོད་དཔག་མེད་དང་

༄༅། །རྡོ་རྗེའི་འོད། །རྡོ་རྗེའི་སྐུ་ལ་ཕྱག་འཚལ་བསྟོད། །མྱུ་གུ་ཅན་དང་རལ་པ་ཅན། །དཔལ་ཆེན་ཧཱུྃ་མཛད་རབ་བཟང་དང་། །རྡོ་རྗེ་བཟང་དང་
འཇིགས་བྱེད་ཆེ། །མིག་མི་བཟང་ལ་ཕྱག་འཚལ་བསྟོད། །སྟོབས་ཆེན་རིན་ཆེན་རྡོ་རྗེ་དང༌། །རྟ་མགྲིན་ནམ་སྙིང་ཧེ་རུ་ཀ། །པདྨ་གར་དབང་རྣམ་སྣང་
མཛད། །རྡོ་རྗེ་སེམས་ལ་ཕྱག་འཚལ་བསྟོད། །ཕྱོགས་བཞིའི་སྒོ་རྣམས་སྲུང་བྱེད་པའི། །ཁྭ་གདོང་མ་དང་འུག་གདོང་མ། །དེ་བཞིན་ཁྱི་ཡི་གདོང་པ་
ཅན། །ཕག་གདོང་མ་ཕྱག་འཚལ་བསྟོད། །ཡིད་འཕྲོག་གཟུགས་ནི་གཉིས་མ་སྟེ། །བསྲེགས་མ་དང་ནི་ཕོ་ཉ་མོ། །མཆེ་བ་གཙིགས་དང་འཇོམས་མ་
སྟེ། །གཤིན་རྗེ་བཞི་ལ་ཕྱག་འཚལ་བསྟོད། །ཅེས་པ་མར་པས་མཛད་པའོ།། ༈ ཧཱུཾ། རི་བོ་ཆེན་པོའི་ལྷོ་ཕྱོགས་སུ། །ཨོ་རྒྱན་རང་བྱུང་དུར་ཁྲོད་ན། །རི་བོ་ཐམས་

ཅད་རུས་པའི་རི། །རྩི་ཤིང་ཐམས་ཅད་མདའ་དང་མདུང་། །ཆུ་ཀླུང་ཐམས་ཅད་ཁྲག་དང་ཞག །ས་གཞི་ཐམས་ཅད་ཀེང་རུས་ལ། །སྒྲ་སྐད་ཐམས་ཅད་
ཧཱུཾ་དང་ཕཊ། ཁྲོ་བཅུ་རྒྱུ་བར་མི་ནུས་ཤིང༌། །སྟོབས་ཆེན་ཐམས་ཅད་འཇོམས་པའི་ས། །ཡུམ་རྡོ་རྗེ་ཕག་མོ་དེ་ན་བཞུགས། །སྤྱན་འདྲེན་གནས་འདིར་
གཤེགས་སུ་གསོལ། །ཕྱག་འཚལ་མཆོད་པ་རབ་ཏུ་འབུལ། །མ་ཡི་སྐུ་མདོག་དམར་སེར་འོད་དུ་འབར་བ་ལས། །བདེ་ཆེན་ཉམས་དང་ལྡན་པའི་།
མཁའ་འགྲོ་འབུམ། །ཞབས་གཉིས་གར་སྟབས་སྐྱིལ་ཀྲུང་ཕྱེད་པ་ལས། །བདུད་བཞི་ཐལ་བར་རློག་པའི་མཁའ་འགྲོ་འབུམ། །སྤྱན་གསུམ་སྡང་མིག་
ཕྱོགས་བཅུར་གཟིགས་པ་ལས། །སྣང་སྲིད་ཟིལ་གྱིས་གནོན་པའི་མཁའ་འགྲོ་འབུམ། །ཞལ་གཉིས་རབ་གདངས་མཆེ་བ་གཙིགས་པ་ལས། །སྐྱེ་འཆི་

༄༅། །རྩད་ནས་གཅོད་པའི་མཁའ་འགྲོ་འབུམ། །དོན་དམ་རང་བཞིན་ཕག་ཞལ་ནག་པོ་ལས། །ཆོས་སྐུ་འགྱུར་བ་མེད་པའི་མཁའ་འགྲོ་འབུམ། །ཕྱག་
གཡས་གྲི་གུག་ནམ་མཁར་འཕྱར་བ་ལས། །བདུད་བཞི་རྩད་ནས་གཅོད་པའི་མཁའ་འགྲོ་འབུམ། །ཕྱག་གཡོན་བྷནྡྷ་ཁྲག་བཀང་བསྣམས་པ་ལས། །
རྟོག་མེད་ཟས་ལ་རོལ་པའི་མཁའ་འགྲོ་འབུམ། །ཐོད་སྐམ་ལྔ་ཡིས་དབུ་ལ་རྒྱན་པ་ལས། །རིགས་ལྔས་འགྲོ་དོན་མཛད་པའི་མཁའ་འགྲོ་འབུམ། །དབུ་
སྐྲ་སིལ་བུ་ཐུར་དུ་གྲོལ་བ་ལས། །སེམས་ཅན་བདེ་ལ་འགོད་པའི་མཁའ་འགྲོ་འབུམ། །རུས་པའི་རྒྱན་དྲུག་སྐུ་ལ་གསོལ་བ་ལས། །ཕ་རོལ་ཕྱིན་དྲུག་
རྫོགས་པའི་མཁའ་འགྲོ་འབུམ། །རྡོ་རྗེ་ཁ་ཊཱཾ་ནམ་མཁར་འཕྱར་བ་ལས། །གནས་ལུགས་སྟོང་ཉིད་རྟོགས་པའི་མཁའ་འགྲོ་འབུམ། །དེ་ལ་མི་མགོ་

གསུམ་གྱིས་རྒྱན་པ་ལས། །དུག་གསུམ་གནད་དུ་བསྣུན་པའི་མཁའ་འགྲོ་འབུམ། །རྡོ་རྗེ་འཁོར་ལོས་རབ་ཏུ་རྒྱན་པ་ལས། །འཕྲིན་ལས་རྣམ་བཞི་མཛད་
པའི་མཁའ་འགྲོ་འབུམ། །དར་སྣ་ལྔ་ཡི་བ་དན་འཕྱར་བ་ལས། །ཡོན་ཏན་ནུབ་པ་མེད་པའི་མཁའ་འགྲོ་འབུམ། །གསེར་གྱི་བུམ་པ་རབ་ཏུ་ལྡིར་བ་
ལས། །ཆོས་སྐུ་ཡོན་ཏན་འཛིན་པའི་མཁའ་འགྲོ་འབུམ། །ཌ་མ་རུ་ཡི་སིལ་སྒྲ་འཁྲོལ་བ་ལས། ཤེས་རབ་སྙན་རྒྱུད་འཛིན་པའི་མཁའ་འགྲོ་འབུམ། །ཡུ་
བ་དྲང་ཞིང་དཀར་ལ་ལྡེམ་པ་ལས། །བདུད་ཀྱི་རྒྱལ་མཚན་སྙིལ་བའི་མཁའ་འགྲོ་འབུམ། །རྡོ་རྗེ་ཕྱེད་པ་ཐུར་དུ་བསྟན་པ་ལས། །དགྲ་བགེགས་གཡུལ་
ངོ་བཟློག་པའི་མཁའ་འགྲོ་འབུམ། །ཐོད་རློན་ལྔ་བཅུའི་དོ་ཤལ་འཕྱང་བ་ལས། །གསང་སྔགས་རྒྱུད་སྡེ་འཛིན་པའི་མཁའ་འགྲོ་འབུམ། །ཡུམ་གྱི་མཁའ་

༄༅། །ལ་མཐོ་དམན་མེད་པ་ལས། །ཆོས་རྣམས་མ་ལུས་བཞུགས་པའི་མཁའ་འགྲོ་འབུམ། །རོ་ཡི་གདན་ལ་དགྱེས་པར་བཞུགས་པ་ལས། །རྣམ་རྟོག་
ཐམས་ཅད་སྤངས་པའི་མཁའ་འགྲོ་འབུམ། །མེ་དཔུང་འབར་བའི་དབུས་ན་བཞུགས་པ་ལས། །ཉོན་མོངས་རྣམ་རྟོག་བསྲེགས་པའི་མཁའ་འགྲོ་འབུམ། །
གཅེར་བུར་སྐུ་མདོག་དཔལ་གྱི་བེའུ་ལས། །འདོད་ཆགས་བདེ་བར་སྒྱུར་བའི་མཁའ་འགྲོ་འབུམ། །འདི་རྣམས་ཐམས་ཅད་མ་ཡི་སྤྲུལ་པ་སྟེ། །ཁྲོ་མོའི་
གཟུགས་ཅན་རྡོ་རྗེ་རྣལ་འབྱོར་མ། །དབང་ཕྱུག་གཙོ་མོ་ཁྱོད་ལ་བདག་བསྟོད་དོ། །ལྷ་མོ་ཁྱོད་ལ་བསྟོད་པའི་བསོད་ནམས་ཀྱིས། །མི་མཐུན་གནོད་པའི་
ཕྱོགས་རྣམས་ཞི་བ་དང༌། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །མཁའ་འགྲོ་འབུམ་ཕྲག་ཉི་ཤུ་རྩ་གསུམ་གྱི་བསྟོད་པ་སློབ་དཔོན་ཌ་བྷི་ཧེ་རུ་ཀས་མཛད་པ། དུར་

ཁྲོད་དང་ཚོགས་གྲལ་མ་གཏོགས་གཞན་དུ་གཉན་པས་མི་བྱའོ།། ༈ ཧཱུྃ། སྟོང་ཉིད་སྙིང་རྗེའི་སྙིང་པོ་ཅན། །ཁམས་གསུམ་པ་ཡི་ངོ་བོ་ཉིད། །བསྐལ་པའི་མེ་ལྟར་འབར་
བའི་འོད། །རྣལ་འབྱོར་མ་ལ་ཕྱག་འཚལ་བསྟོད། །དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་བསྒྱུར། །ཡེ་ཤེས་ལྔ་དང་སྐུ་
གསུམ་ཐུགས། །འགྲོ་བ་སྐྱོབ་ལ་ཕྱག་འཚལ་བསྟོད། །བདེ་བའི་རང་བཞིན་མ་སྐྱེས་པ། །ཇི་བཞིན་ཉིད་དུ་རྟོགས་གྱུར་པས། །གཞན་དོན་མཐར་ཕྱིན་
མཛད་པ་ཡི། །རྣལ་འབྱོར་མ་ལ་ཕྱག་འཚལ་བསྟོད། །གཡོན་པ་ཕྱག་སོགས་ཁྲོ་མོའི་ཞལ། །གཡས་པ་རྟོག་མེད་ཕག་གདོང་ཞལ། །བདག་མེད་སྐྱེ་མེད་
ཆོས་ཀྱི་དབྱིངས། །རྣལ་འབྱོར་མ་ལ་ཕྱག་འཚལ་བསྟོད། །ཇི་སྙེད་རྡོ་རྗེ་མཁའ་འགྲོ་མ། །ཀུན་རྟོག་འཆིང་བ་གཅོད་མཛད་ཅིང་། །འཇིག་རྟེན་བྱ་བ་རབ་

༄༅། །འཇུག་གམ། །དེ་སྙེད་རྣམས་ལ་ཕྱག་འཚལ་བསྟོད། །བདེ་གཤེགས་སྐུ་ལ་གཉིས་མེད་འཁྲིལ། །ཟག་མེད་བདེ་བའི་སྐུ་ཉམས་ལྡན། །སེམས་
ཅན་རྣམས་ལ་བདེ་སྟེར་མ། །ཕག་མོ་ཡུམ་ལ་ཕྱག་འཚལ་བསྟོད། །ལྟེ་བའི་དབུས་ནས་འབྱུང་བཞི་འཕྲོ། །ཆོས་དང་ལོངས་སྤྱོད་རྫོགས་པར་
ལྡན། །མཁའ་འགྲོ་མ་རྣམས་སྡུད་མཛད་མ། །ཕག་མོ་ཡུམ་ལ་ཕྱག་འཚལ་བསྟོད། །ཕྱི་ནང་གསང་གསུམ་མཆོད་པའི་ཚོགས། །རྣལ་འབྱོར་མ་ལ་མཆོད་
པ་འབུལ། །ཐུགས་དམ་བསྐང་ཕྱིར་བཞེས་སུ་གསོལ། །དངོས་གྲུབ་གནང་ཕྱིར་བཞེས་སུ་གསོལ། །ཞེས་བསྟོད་དོ། ། དེ་ནས་ཚོགས་བྱ་བ་ནི། མདུན་དུ་ནང་མཆོད་སྣ་
ཚོགས་རྫས་ཚང་བར་བསགས་ལ། །ཨོཾ་སུམྦྷ་ནི་སུམྦྷ་ནི་ཧཱུྃ་ཧཱུྃ་ཕཊ། ཨོཾ་གྷྲིཧྣ་ཤགྷྲིཧྣ་ཧཱུྃ་ཧཱུྃ་ཕཊ། གྷྲིཧྣ་པ་ཡ་གྷྲིཧྣ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ། བྷ་ག་ཝན། བིདྱ་

རཱ་ཛ་ཡ་ཧཱུྃ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་། རཾ་ལས་མེ། ཀཾ་ལས་མི་མགོའི་
སྒྱེད་པུ་གསུམ་གྱི་སྟེང་དུ་ཨལས་ཐོད་པ་ཕྱི་དཀར་ལ་ནང་དམར་བའི་ནང་དུ། ཚོགས་རྫས་ཤ་ལྔ་དང་བདུད་རྩི་ལྔའི་རང་བཞིན་དུ་གྱུར། ཨོཾ་ཨཱ་ཧཱུྃ་ཧ་
ཧོཿཧྲཱིཿ གསུམ་བརྗོད། ཧཱུྃ། གཟུགས་སྒྲ་དྲི་རོ་རེག་ལ་སོགས། །དགྱེས་པ་མཆོག་གི་མཆོད་པ་འདི། །དཔལ་ལྡན་རྩ་བའི་བླ་མ་ལ། །བརྒྱུད་པའི་ཚོགས་ཀྱིས་
བསྐོར་བ་དང་། །ཡི་དམ་འཁོར་ལོ་སྡོམ་པ་ལ། །དཔའ་བོའི་ཚོགས་ཀྱིས་བསྐོར་བ་དང་། །ཡུམ་ཆེན་རྡོ་རྗེ་ཕག་མོ་ལ། །དཔའ་མོའི་ཚོགས་ཀྱིས་བསྐོར་
བ་དང་། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། བླང་དོར་མེད་པར་བཞེས་སུ་གསོལ། །ཨ་ལ་ལ་ཏེ་དགྱེས་པར་རོལ། །

༄༅། །ཨ་ལ་ལ་ཏེ་དགྱེས་པར་མཛོད། །བཅོམ་ལྡན་བུདྡྷ་ཧེ་རུ་ཀ །དཔའ་བོའི་ཚོགས་ཀྱིས་བསྐོར་བ་དང༌། །ཡུམ་ཆེན་སངས་རྒྱས་མཁའ་འགྲོ་ལ། །
དཔའ་མོའི་ཚོགས་ཀྱིས་བསྐོར་བ་དང་། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། བླང་དོར་མེད་པར་བཞེས་སུ་
གསོལ། །ཨ་ལ་ལ་ཏེ་དགྱེས་པར་རོལ། །ཨ་ལ་ལ་ཏེ་དགྱེས་པར་མཛོད། །བཅོམ་ལྡན་བཛྲ་ཧེ་རུ་ཀ །དཔའ་བོའི་ཚོགས་ཀྱིས་བསྐོར་བ་དང་། །ཡུམ་
ཆེན་རྡོ་རྗེ་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་དང༌། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། བླང་
དོར་མེད་པར་བཞེས་སུ་གསོལ། །ཨ་ལ་ལ་ཏེ་དགྱེས་པར་རོལ། །ཨ་ལ་ལ་ཏེ་དགྱེས་པར་མཛོད། །བཅོམ་ལྡན་རཏྣ་ཧེ་རུ་ཀ །དཔའ་བོའི་ཚོགས་ཀྱིས་

བསྐོར་བ་དང་། །ཡུམ་ཆེན་རིན་ཆེན་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་དང་། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་
དུ་འབུལ་ལགས་ན། བླང་དོར་མེད་པར་བཞེས་སུ་གསོལ། །ཨ་ལ་ལ་ཏེ་དགྱེས་པར་རོལ། །ཨ་ལ་ལ་ཏེ་དགྱེས་པར་མཛོད། །བཅོམ་ལྡན་པདྨ་ཧེ་རུ་
ཀ །དཔའ་བོའི་ཚོགས་ཀྱིས་བསྐོར་བ་དང་། །ཡུམ་ཆེན་པདྨ་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་དང༌། །ཚོགས་དང་གཏོར་མ་རྒྱ་ཆེན་
འདི། །གཉིས་མེད་ངང་དུ་འབུལ་ལགས་ན། བླང་དོར་མེད་པར་བཞེས་སུ་གསོལ། །ཨ་ལ་ལ་ཏེ་དགྱེས་པར་རོལ། །ཨ་ལ་ལ་ཏེ་དགྱེས་པར་
མཛོད། །བཅོམ་ལྡན་ཀརྨ་ཧེ་རུ་ཀ །དཔའ་བོའི་ཚོགས་ཀྱིས་བསྐོར་བ་དང་། །ཡུམ་ཆེན་ལས་ཀྱི་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་

༄༅། །དང་། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། བླང་དོར་མེད་པར་བཞེས་སུ་གསོལ། །ཨ་ལ་ལ་ཏེ་དགྱེས་
པར་རོལ། །ཨ་ལ་ལ་ཏེ་དགྱེས་པར་མཛོད། ། ༈ ཧཱུྃ། དུར་ཁྲོད་ཆེན་པོ་བསིལ་བའི་ཚལ། །འཇིགས་སུ་རུང་དང་བསྐལ་པའི་མེ། །དམར་ནག་འཁྲུགས་
པའི་ཀློང་དཀྱིལ་ནས། །ཆོས་སྐྱོང་མ་ཧཱ་ཀཱ་ལ་དང་། །ཡུམ་མཆོག་ཙཎྜི་དབང་ཕྱུག་མ། །འཁོར་ནག་པོ་སྟོང་དང་ཤ་ཟ་འབུམ། །མ་མོ་བྱེ་བའི་ཚོགས་དང་
བཅས། །མ་ལུས་འཁོར་བཅས་ཐམས་ཅད་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་
སུ་གསོལ། །ཨ་ལ་ལ་ཏེ་དགྱེས་པར་རོལ། །ཨ་ལ་ལ་ཏེ་དགྱེས་པར་མཛོད། ། ༈ ཧཱུྃ། ཕོ་བྲང་མཁའ་སྤྱོད་རྩ་རི་ཊ། །བདུད་མགོན་སེང་གདོང་ཡབ་

ཡུམ་ལ། །འཁོར་ནག་པོ་སྟོང་དང་ཤ་ཟ་འབུམ། །མ་མོ་བྱེ་བའི་ཚོགས་ཀྱིས་བསྐོར། །མ་ལུས་འཁོར་བཅས་ཐམས་ཅད་ལ། །ཚོགས་དང་གཏོར་མ་རྒྱ་
ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་ཏེ་དགྱེས་པར་རོལ། །ཨ་ལ་ལ་ཏེ་དགྱེས་པར་
མཛོད། ། ༈ ཧཱུྃ། འབྲི་གུང་དཔལ་གྱི་ནགས་ཁྲོད་ནས། །ཨ་ཕྱི་ཆོས་ཀྱི་སྒྲོལ་མ་ལ། །མཁའ་འགྲོ་བྱེ་བ་འབུམ་གྱིས་བསྐོར། །མ་ལུས་འཁོར་བཅས་
ཐམས་ཅད་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་ཏེ་དགྱེས་
པར་རོལ། །ཨ་ལ་ལ་ཏེ་དགྱེས་པར་མཛོད། །དེ་ནས་ཚོགས་བྲན་ཏེ་གཏོར་མ་བྱིན་རླབས་གཏོར་བསྔོས་གོང་ནས་བྱུང་བ་རྣམས་རྫོགས་པར་འདོན། ། དེ་ནས་རྐང་བརྒྱད་བྱ་བ་ནི། ༈ ཨོཾ་

༄༅། །གྲུབ་པར་གྱུར་ཅིག །ཧ་ཧ་ཧཱུྃ་དང་ཀི་ལི་ཀི་ལི་སྒྲ་ཡིས་འབྱུང་པོ་རོ་ལངས་ཚོགས་ཀྱིས་མྱུར་བསྐོར་ནས། སྐུ་ལ་མི་ཡི་ཤ་དང་རྒྱུ་མར་སྦྲེལ་བའི་
ཕྲེང་བས་ཀུན་ནས་རྒྱན་ཅིང་ཞལ་དུ་གསོལ། འདོད་པའི་གཟུགས་དང་མི་སྡུག་གཟུགས་ཅན་ཕྱག་གཡོན་ཁ་ཊཾ་གར་བཅས་པའི་མི་ཡི་ཐོད་པ་བསྣམས།
སྨིན་མ་སེར་ཞིང་སྤྱན་དམར་རོ་ཡི་གདན་ལ་བཞུགས་པའི་ཞིང་སྐྱོང་ཁྱོད་ཀྱིས་ཞིང་སྐྱོང་མཛོད། ཕོ་ཕོ་ཕཊ་ཅེས་སྒྲོགས་པས་སོ་སོར་བསྐྱེད་པའི་མེ་
དཔུང་ཆེན་པོའི་དབུས་སུ་རབ་བཞུགས་ནས།རབ་ཏུ་གསལ་ཞིང་མགོ་བོ་རྣམས་ཀྱི་ཕྲེང་བས་འཇིགས་པའི་སྐུ་རྒྱན་གཤིན་རྗེ་དང་མཚུངས་པ། དྲག་ཤུལ་
ཕྱག་གིས་བསད་པ་རྣམས་ཀྱི་མི་མགོ་མ་ལུས་བཟུང་ནས་ཁྲག་རྒྱུན་འབབ་པ་གསོལ། རོལ་བས་རོལ་བ་སེལ་ཞིང་མི་ཡིས་གང་བའི་ས་ལ་ཞིང་སྐྱོང་ཁྱོད་

ཀྱིས་བསྲུང་བར་མཛོད། །ཀྵིཾ་ཀྵིཾ་ཀྵིཾ་ཞེས་བཟོད་པའི་སྐད་ཅན་ཅ་ཅོ་སྒྲོགས་པར་བྱེད་པའི་གདུག་ཅན་རྣམས་བཟུང་སྟེ། གཅིག་པུས་སྣ་ཚོགས་མནན་ཅིང་
མནན་ནས་ཀ་ཧ་ཀ་ཧ་བརྗོད་མཛད་ཆར་སྤྲིན་ནག་པོའི་མདོག ཧྲིཾ་ཧྲིཾ་ཧྲིཾ་ཞེས་སྔགས་ཀྱི་གསུང་ཅན་པ་ཙ་པ་ཙ་རིགས་ཀྱི་སྔགས་ཀྱིས་ཀུན་ནས་བསྲེག །
སྒྲུབ་པོ་རྣམས་ཀྱི་བགེགས་རྣམས་མྱུར་དུ་བསྐྱོད་པར་མཛོད་ཅིག་ཞིང་རྣམས་ངེས་པར་ཞིང་སྐྱོང་མཛོད། །ཧཱུྃ་ཧཱུྃ་ཕཊ་ཅེས་དྲག་པོའི་སྒྲ་ཡི་སྲིད་པ་གསུམ་
གྱི་ཁོང་རྣམས་མ་ལུས་འགེངས་ནུས་ཤིང་། །ཧ་ཧ་ཌ་ཌ་ཞེས་བཞད་གང་ཞིག་དུས་ཀུན་ཏུ་ནི་ཤིན་ཏུ་རབ་ཏུ་འཇིགས་མཛད་པ། །ཕྱུགས་རྣམས་ཀྱིས་ནི་
ཉིན་རེ་བཞིན་དུ་སྡིག་དང་བགེགས་འཇོམས་དྲི་མེད་བརྙས་པ་ཆུ་ཉི་བཞིན། །དབུ་སྐྲ་དང་ནི་སྨ་ར་དམར་སེར་ཉེ་བར་བསྐྱོད་པའི་ཞིང་སྐྱོང་ཁྱོད་ཀྱིས་

༄༅། །ཞིང་སྐྱོང་མཛོད། །རཾ་རཾ་རཾ་ཞེས་སྤྱན་དམར་འཁྲུག་ཅིང་བསྒྱུར་མཛད་ཀྲུཾ་ཀྲུཾ་ཀྲུཾ་ཞེས་ཁྲོས་པའི་སྤྱན་གྱིས་གཟིགས། །ཁཾ་ཁཾ་ཁཾ་ཞེས་གཏུམ་པའི་
ཕྱག་གཡས་གྲི་གུག་རལ་གྲིས་བགེགས་རྣམས་མ་ལུས་སྒྲོལ་མཛད་ཅིང་། །རུ་རུ་རུ་ཞེས་ཁྲག་ནི་ཕྱག་གིས་བསྣམས་ཤིང་ཞལ་དུ་གསོལ་མཛད་འཐུང་བ་
ལ་དགྱེས་པ། །ཌཾ་ཌཾ་ཌཾ་ཞེས་ཌ་མ་རུ་ཅན་འདི་ཡིས་གདུལ་མཛད་འཁོར་བཅས་ཞིང་སྐྱོང་ཁྱོད་ཀྱིས་བསྲུངས། །ཀཾ་ཀཾ་ཀཾ་ཞེས་ཐོད་པའི་ཕྲེང་བས་དབུ་ལ་
སྤྲས་ཤིང་ནག་པོའི་མཆུ་དང་འདྲ་བའི་སྐུ། །ཙཾ་ཙཾ་ཙཾ་ཞེས་གཏུམ་པའི་ཤུགས་ཀྱིས་རབ་གཡོས་རྨད་བྱུང་ས་ཡི་འཇིག་རྟེན་སྣང་མཛད་ཅིང་། །ཀྲྀ་ཀྲྀ་ཀྲྀ་
ཞེས་གཤེགས་པས་དགྲ་བོ་ཉོན་མོངས་པ་རྣམས་ངེས་པར་མ་ལུས་འཇོམས་མཛད་ཅིང་། །སཾ་སཾ་སཾ་ཞེས་ཚོགས་པའི་བདག་ཉིད་དམ་ཚིག་ཐོས་འཛིན་

གང་ཡིན་ཞིང་སྐྱོང་ཁྱོད་ཀྱིས་སྐྱོངས། །བཾ་བཾ་བཾ་ཞེས་སྣ་ཚོགས་གཤིན་རྗེ་ལྟར་འགྲོ་དྲི་མ་མེད་པའི་ཆུ་བཞིན་གཟིགས་མཛད་ཅིང་། །ཡཾ་ཡཾ་ཡཾ་ཞེས་རླུང་གི་
ཤུགས་ཀྱིས་མྱུར་དུ་རྒྱུ་ཞིང་ཉོན་མོངས་འཇིག་རྟེན་གནོད་བྱེད་མཁྱེན། །བྷྲུཾ་བྷྲུཾ་བྷྲུཾ་ཞེས་ནུས་པ་མཆོག་གི་ཁྲོ་གཉེར་འཇིགས་མཛད་འཇིགས་པའི་ཁ་
གདངས་ཤ་ཟ་ཞིང་། །ཀྵ་ཾཀྵཾ་ཀྵཾ་ཞེས་ཕན་པར་མཛད་ཅིང་གནོད་པ་སྐད་ཅིག་སེལ་ཞིང་སྐྱོང་ཁྱོད་ཀྱི་མཛོད། །ཀླིཾ་ཀླིཾ་ཀླིཾ་ཞེས་གདུག་པའི་གཟུགས་ཀྱི་སྲིད་
གསུམ་ཉིན་མཚན་དུས་ཀུན་ཉོན་མོངས་གྱུར་པ་གང་། །པཾ་པཾ་པཾ་ཞེས་ཐུགས་རྗེའི་ཞགས་པས་བྱོལ་སོང་རྣམས་འཛིན་ཕྱག་གིས་གདུལ་བྱ་རྣམས་སྐྱོང་
བ། སྔགས་བདག་སྔགས་ཀྱི་སྐུ་ཅན་ཐུགས་ཀྱི་སྔགས་པ་རྣམས་ལ་བློ་གྲོས་འབྲས་བུ་མཚུངས་མེད་སྟེར། །ཞིང་རྣམས་སྐྱོང་བར་མཛད་པ་ཁྱོད་ཀྱིས་

༄༅། །འགྲོ་བའི་ལུས་རྣམས་མ་ལུས་ཡུན་རིང་བསྐྱང་དུ་གསོལ། །སྒྲུབ་པ་པོའམ་སློབ་དཔོན་གང་ཞིང་དམ་ཚིག་ཐོས་འཛིན་བློ་ལྡན་གུས་པ་དང་བཅས
པས། །ཐུན་གསུམ་དུ་ནི་སྔགས་རྣམས་བརྒྱད་པོ་ཀློག་བྱེད་འདི་ནི་བསོད་ནམས་ལྡན་པར་འགྱུར་པ་གང་། །ཚེ་དང་དཔལ་དང་གྲགས་དང་མཐུ་སྟོབས་
འབྱོར་པ་འཛིན་ཅིང་བློ་གྲོས་མཚུངས་མེད་རྒྱས་པ་དང་། །ས་སྟེང་དང་ནི་མཐོ་རིས་སུ་ཡང་འདི་ཡིས་བགེགས་ཀྱི་ཚོགས་རྣམས་རྟག་ཏུ་ཉམས་པར་
འགྱུར། །དཔལ་ནག་པོ་ཆེན་པོའི་བསྟོད་པ་རྐང་པ་བརྒྱད་པ་ཞེས་བྱ་བ་སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པའོ། ། ། དེ་ནས་བསྐང་བའི་རིམ་པ་ནི། ཕྱི་ནང་གསང་གསུམ་གྱི་མཆོད་པ་རྟེན་རྫས་
རྣམས་ལེགས་པར་བསགས། སྤོས་ཀྱི་དུད་སྤྲིན་དང་བཅས་ཏེ་འདི་སྐད་དོ།། ༈ ཧཱུྃ། འོག་མིན་གནས་མཆོག་ཡོན་ཏན་ཀུན་གྱི་གཏེར། །བྱང་ཆུབ་སེམས་ཀྱི་རང་བཞིན་སྐུ་གསུང་

ཐུགས། །འགྲོ་བ་མ་ལུས་ཐུགས་རྗེས་སྐྱོབ་མཛད་པའི། །བཀའ་བརྒྱུད་བླ་མ་རྣམས་ཀྱི་ཐུགས་དམ་བསྐང་། །ཆོས་དབྱིངས་སྐྱེ་མེད་ངང་ལས་མ་གཡོས་
ཀྱང༌། །ཐབས་ཀྱིས་ཁྲོ་བོའི་སྐུར་སྟོན་གདུག་པ་འདུལ། །ལྷ་ཡི་ལྷ་མཆོག་ཧེ་རུ་ཀ་དཔལ་སོགས། །ཡི་དམ་དཀྱིལ་འཁོར་ལྷ་ཚོགས་ཐུགས་དམ་བསྐང་། །
རྐང་གཉིས་གཙོ་བོ་རྒྱལ་བ་ཤཱཀྱ་ཐུབ། །འགྲོ་ཀུན་འདྲེན་པའི་སྐྱབས་མཆོག་སྔར་འདས་དང་། །ད་ལྟ་བཞུགས་དང་སླད་ནས་འབྱོན་གྱུར་པའི། །སངས་
རྒྱས་བྱང་སེམས་རྣམས་ཀྱི་ཐུགས་དམ་བསྐང་། །མཁའ་ལ་སྤྱོད་ཅིང་ཉེར་བཞིའི་ཡུལ་ཀུན་ཉུལ། །གང་གིས་བསྒྲུབས་ལ་མཆོག་ཐུན་དངོས་གྲུབ་སྩོལ། །
དམ་ཚིག་ལྡན་ལ་མ་ཡི་བུ་བཞིན་སྐྱོང་། །གནས་གསུམ་དཔའ་བོ་མཁའ་འགྲོའི་ཐུགས་དམ་བསྐང་། །ཕྱི་ནང་གསང་བ་དེ་བཞིན་ཉིད་ཀྱི་མཆོད། །དམ་

༄༅། །རྫས་ཟག་མེད་ཞལ་ཟས་ཇི་སྙེད་དང༌། །བ་ལིང་བདུད་རྩི་སྨན་རཀ་རྒྱ་མཚོ་ཀུན། །དངོས་འབྱོར་ཡིད་སྤྲུལ་མ་ཚང་མེད་པ་ཡིས། །བླ་མ་ཡི་
དམ་སངས་རྒྱས་བྱང་སེམས་དང་། །དཔའ་བོ་མཁའ་འགྲོ་དམ་ཅན་རྒྱ་མཚོ་ཡི། །ཐུགས་དམ་གཉན་པོ་སྐོང་བར་གྱུར་པ་ནས། །མཆོག་དང་ཐུན་མོང་
དངོས་གྲུབ་སྩལ་དུ་གསོལ། ། ༈ འོག་མིན་ཆོས་ཀྱི་དབྱིངས་ཀྱི་ཕོ་བྲང་ནས། །ཕྱོགས་བཅུ་དུས་གསུམ་སངས་རྒྱས་ཐམས་ཅད་ཀྱི། །ཐུགས་ཀྱི་སྤྲུལ་པ་
མི་བསྐྱོད་རྡོ་རྗེའི་རིགས། །བདུད་འདུལ་ནག་པོ་ཆེན་པོའི་ཐུགས་དམ་བསྐང་། །ཤིན་ཏུ་འཇིགས་པའི་དུར་ཁྲོད་དཀྱིལ་འཁོར་དབུས། །ཐུགས་མགོན་བྱ་
རོག་གདོང་ཅན་སྲོག་གི་བདག །ནག་པོ་སྟོང་བཅས་རྒྱལ་བའི་བསྟན་པ་བསྲུང་། །འཁོར་དང་བཅས་པའི་ཐུགས་དམ་སྐོང་གྱུར་ཅིག །ཤ་རུས་ཕུང་པོར་

སྤུངས་པའི་རི་རབ་ནས། །ཕྱག་གཉན་རབ་འཇིགས་ཞིང་སྐྱོང་སེང་གེའི་གདོང་། །ཤ་ཟ་འབུམ་གྱི་ཚོགས་བཅས་དམ་ཉམས་གཤེད། །འཁོར་དང་བཅས་
པའི་ཐུགས་དམ་སྐོང་གྱུར་ཅིག །རཀྟ་རྦ་ཀློང་འཁྲུག་པའི་ཀློང་དཀྱིལ་ན། །དུས་མཚན་ནག་མོ་ཁྲག་འཐུང་རེ་མ་ཏི། །མ་མོ་བྱེ་བ་དང་བཅས་བསྟན་པ་
བསྲུང་། །འཁོར་དང་བཅས་པའི་ཐུགས་དམ་སྐོང་གྱུར་ཅིག །གཞན་ཡང་ཁྲག་འཐུང་འཁོར་དུ་གཏོགས་པ་ཡི། །ལྔ་སྤྲུལ་ཕོ་ཉ་ཆོས་སྐྱོང་སྡེ་དཔོན་
དང༌། །རོ་ལངས་གནོད་སྦྱིན་ཕོ་བདུད་མོ་བདུད་བཅས། །སྤྲུལ་པའི་བྱ་གཅན་རྣམས་ཀྱི་ཐུགས་དམ་བསྐང་། །རྟ་ལུག་གཡག་ཁྱི་གོས་ཞྭ་ནག་པོ་དང་། །
དར་གདུགས་རྒྱལ་མཚན་རྣམ་བཞི་ཕྱི་མཆོད་ལྔ། །འདོད་ཡོན་བྱ་རོག་རྒྱལ་མཚན་ནང་གི་རྟེན། །གྲི་སྙིང་ཆས་ཞུགས་གསང་བའི་རྟེན་གྱིས་བསྐང་། །

༄༅། །མདོར་ན་དངོས་འབྱོར་ཡིད་སྤྲུལ་ཇི་སྙེད་དང་། །འབོད་ཆད་གསད་བཟློག་མནན་བསྲེག་ཟོར་གྱི་རྫས། །ལས་བཞི་སྒྲུབ་བྱེད་ཏིང་འཛིན་གསང་
སྔགས་ཀྱིས། །དཔལ་ལྡན་མགོན་པོ་འཁོར་བཅས་ཐུགས་དམ་བསྐང་། །སྔོན་ཚེ་རྒྱལ་བའི་སྤྱན་སྔར་ཁས་བླངས་ཏེ། །བསྟན་པ་བསྲུང་ཞིང་འཕྲིན་ལས་
སྒྲུབ་ཅེས་པའི། །དབེན་གནས་ཆོས་འཁོར་སྐྱོང་བའི་བསྲུང་མ་རྣམས། །རང་རང་ཡིད་མཐུན་མཆོད་རྫས་རྣམས་ཀྱིས་བསྐང་། །དེ་ལྟར་བླ་མ་ཡི་དམ་
བུདྡྷ་དང་། །བྱང་སེམས་དཔའ་བོ་མཁའ་འགྲོ་ཆོས་སྐྱོང་བཅས། །སྲུང་མ་དམ་ཅན་རྒྱ་མཚོ་ཐམས་ཅད་ཀུན། །དགྱེས་དགུའི་རྫས་ཀྱིས་ཐུགས་དམ་
བསྐང་བ་ལ། །རྣལ་འབྱོར་བདག་ཅག་འཁོར་དང་བཅས་པ་རྣམས། །གནས་སྐབས་ཚེ་འདིའི་བར་ཆད་ཀུན་ཞི་ཞིང་། །བདེ་ལེགས་ཕུན་སུམ་ཚོགས་པ་

རྒྱས་གྱུར་ཅིག །སངས་རྒྱས་བསྟན་པ་འཛིན་སྤེལ་ཉམས་ལེན་ལ། །བར་གཅོད་དགྲ་འདྲེ་གྱོད་བྱུར་མི་ཁ་དང་། །ཆགས་ཆེན་ཉམ་ང་བྱད་ཟོར་མཆིས་
གྱུར་ན། །མཐར་མནན་ཐལ་བའི་རྡུལ་བཞིན་དྲག་པོས་སྒྲོལ། །ཅེས་པ་ཡང་འབྲི་གུང་གི་ཕྱོགས་སུ་གནས་པའི་སྙོམ་ལས་པ་གནམ་ལྕགས་མེ་འབར་གྱིས་བཀོད་པའོ། །སྐབས་འདིར་ཚོགས་
ལྷག་རྡོ་རྗེ་སློབ་དཔོན་གྱི་ཞལ་ཆུས་བྲན་ཏེ། ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱཏྤ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ། གསུམ་གྱིས་བྱིན་རླབས་ལ། ཕུད་དང་ལྷག་མའི་གཏོར་མ་བཟང་ཞིང་རྒྱ་ཆེ་བ་ཟད་
མི་ཤེས་པ་འདོད་པའི་ཡོན་ཏན་ལྔ་དང་ལྡན་པར་གྱུར། བྷྱོཿ དཔལ་ཆེན་ཚོགས་ཀྱི་ལྷག་མའི་བདག །སྔགས་ལས་སྐྱེས་དང་ཞིང་ལས་སྐྱེས། །ལས་ལ་སྐྱེས་པའི་མཁའ་
འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་བབས་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ཀྱི། །རྐྱེན་ངན་བར་

༄༅། །ཆད་ཞི་བར་མཛོད། །བྷྱོ༔ གཞན་ཡང་ཚོགས་ཀྱི་ལྷག་མའི་བདག །ཕྱོགས་བཞི་དུར་ཁྲོད་གནས་ཉུལ་ཞིང་། །ཚོགས་ཀྱི་ལྷག་མའི་བདག་པོ་ནི། །ཤར་
ནས་གླང་གི་མགོ་ཅན་དང་། །ལྷོ་ནས་མ་ཧེའི་མགོ་ཅན་དང་། །ནུབ་ནས་ཆུ་སྲིན་མགོ་ཅན་དང་། །བྱང་ནས་སེང་གེའི་མགོ་ཅན་སོགས། །ལྷག་མ་སྡུད་པའི་
མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་བབས་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ཀྱི། །རྐྱེན་ངན་བར་
ཆད་ཞི་བར་མཛོད། །བྷྱོཿ གཞན་ཡང་ཚོགས་ཀྱི་ལྷག་མའི་བདག །མཚམས་བཞི་དུར་ཁྲོད་གནས་ཉུལ་ཞིང་། །ཚོགས་ཀྱི་ལྷག་མའི་བདག་པོ་ནི། །ཤར་ལྷོ་ར་
སྐྱེས་མགོ་ཅན་དང༌། །ལྷོ་ནུབ་མི་རོའི་མགོ་ཅན་དང། །ནུབ་བྱང་ཤྭ་བའི་མགོ་ཅན་དང། །བྱང་ཤར་ཁྱུ་མཆོག་མགོ་ཅན་སོགས། ལྷག་མ་སྡུད་པའི་མཁའ་འགྲོ་

མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་བབས་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ཀྱི། །རྐྱེན་ངན་བར་ཆད་ཞི་
བར་མཛོད། །བྷོ གཞན་ཡང་ཚོགས་ཀྱི་ལྷག་མའི་བདག །ལ་ལ་ཤ་ཡི་ལྷག་མ་སྡུད། །ཤ་ཟ་སོ་སྒྲ་ཆེམས་སེ་ཆེམ། །ལ་ལ་ཁྲག་གི་ལྷག་མ་འཐུང་། །ཁྲག་
འཐུང་མིད་པ་ཀྱུ་རུ་རུ། །ལ་ལ་ཆུ་སེར་ལྷག་མ་འདག །ཁྲག་འདག་ལྕེ་དམར་ཡུགས་སེ་ཡུག །ལ་ལ་ཚོགས་ཀྱི་ལྷག་མ་སྡུད། །རྣལ་འབྱོར་ཕོ་མོའི་གྲལ་རྣམས་
ཉུལ། །ལ་ལ་གཏོར་མའི་ལྷག་མ་སྡུད། །གཏོར་ལེན་ལག་པ་ཡབས་སེ་ཡབ། ། འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་བབས་འདི་བཞེས་
ལ། །རྣལ་འབྱོར་བདག་ཅག་འཁོར་བཅས་ཀྱི། །རྐྱེན་ངན་བར་ཆད་ཞི་བར་མཛོད། །ཨུཙྪིཊྚ་བ་ལིང་ཏ་བྷཀྵ་ཀ་སྭཱ་ཧཱ།

༄༅། །གཏོར་བསྔོས་བསྡུས་པ་འཕྲིན་ལས་ཀུན་འགྲུབ་ཅེས་བྱ་བ་བཞུགས་སོ། །

༄༅། །རང་ཉིད་ཡི་དམ་ལྷར་གསལ་བའི། །ཐུགས་སྲོག་ལས་སྤྲོས་རྃ་ཡྃ་ཁྃ། །མེ་རླུང་ཆུ་ཡིས་བ་ལིྃ་གི། །ཉེས་སྐྱོན་
བསྲེགས་སྦྱང་གཏོར་ནས་ཀྱང་། །རླུང་མེའི་སྟེང་དུ་ཐོད་སྐྱེད་སྟེང་། །བདེ་སྐྱོངས་ཡངས་ཤིང་རྒྱ་ཆེའི་ནང་། །ཤ་ལྔ་བདུད་
རྩི་ལྔར་བཅས་པ། །ཨོཾ་ཧཱུཾ་ཏྲཾ་ཧྲིཿ་དག་དང༌། མཱྃ་ལཱྃ་བཱྃ་པཱྃ།ཏཱགྱིས་མཚན། །ཧཱུྃ་ཞེས་སྣ་བུག་རླུང་གིས་སྦུད། །རླུང་གཡོས་
མེ་སྦར་རྫས་ཞུ་ཞིང་། །ཁོལ་བས་ཉེས་སྐྱོན་ལྦུ་བའི་ཚུལ། །ལུད་ཅིང་དྭངས་མ་མེར་གྱིས་ཁེངས། །ཁ་ཆོད་ཟླ་སྟེང་ཧཱུཾ་

༄༅། །ཨཱཿཨོཾ། །བརྩེགས་ལས་འོད་འཕྲོས་བདུད་རྩི་བཀུག །འདྲེས་ཤིང་ཡིག་གསུམ་ཟླ་བར་བཅས། །འོད་ཞུ་བདུད་
རྩིར་ཐིམ་པ་ཡིས། །ཡེ་ཤེས་བདུད་རྩིའི་རྒྱ་མཚོར་གྱུར། །ཨོཾ་ཨཱཧཱུྃ་ཧ་ཧོ་ཧྲཱིཿ གསུམ་བརྗོད། རང་གི་ཐུགས་ཀའི་ས་བོན་ལས། །
འོད་འཕྲོས་བླ་མ་ཡི་དམ་དང་། །མཁའ་འགྲོ་ཆོས་སྐྱོང་སྲུང་མའི་ཚོགས། །ནོར་ལྷ་ཕྱོགས་སྐྱོང་གཞི་བདག་དང་། །བགེགས་
རིགས་ལན་ཆགས་འགྲོ་དྲུག་བཅས། །སྤྱན་དྲངས་སྤྲིན་ལྟར་མདུན་དུ་བཏིབས། །ཨརྒྷཾ་པདྱཾ་པུཥྤེ་དྷུ་པེ་ཨ་ལོ་ཀེ་གནྡྷེ་ནཻ་ཝི་

དྱཾ་ཤཔྟ་པྲ་ཏིཙྪཡེ་སྭཱ་ཧཱ། མགྲོན་རིགས་གོང་མ་གནས་རིམ་བཞིན། །ལྗགས་འོད་རྡོ་རྗེས་སྤུ་གུ་ཡིས། །གཏོར་མ་དྲངས་གསོལ་མཉེས་ཚིམས་གྱུར། །ཨོཾ་
ཨཱཿཧཱུྃ༔ དྲིན་ཅན་རྩ་བའི་བླ་མ་དང༌། །དྲུག་པ་རྡོ་རྗེ་འཆང་ལ་སོགས། །དབང་ལུང་མན་ངག་གདམས་པ་ཡི། །གསར་རྙིང་བརྒྱུད་པའི་བླ་མ་རྣམས། །
བཞེས་ཤིག་རོལ་ཅིག་ཁ་རཾ་ཁཱ་ཧི། །ཚོགས་རྫོགས་སྒྲིབ་བྱང་མཆོག་ཐོབ་པར། །གསོལ་བ་འདེབས་སོ་ཐུགས་རྗེས་གཟུང་། །ཨོཾ་ཨཱཿཧཱུྃ༔ ཡི་དམ་བྱ་སྤྱོད་
རྣལ་འབྱོར་དང་། །རྣལ་འབྱོར་བླ་མེད་ཀྱིས་བསྡུས་པའི། །བདེ་དགྱེས་དུས་གསང་འཇིགས་བྱེད་དང་། །དམར་ནག་མ་ཡ་སྒྱུ་མ་དང་། །གདན་བཞི་ལ་
སོགས་རྒྱལ་བའི་ལྷ། །ཞི་ཁྲོ་རབ་འབྱམས་གསར་རྙིང་གི། །ཡི་དམ་དཀྱིལ་འཁོར་རྒྱ་མཚོའི་ཚོགས། །བཞེས་ཤིག་རོལ་ཅིག་ཁ་རཾ་ཁཱ་ཧི། །མི་མཐུན་

༄༅། །སྡིག་སྒྲིབ་ཚོགས་དག་ནས། །དངོས་གྲུབ་རྣམ་གཉིས་སྩལ་དུ་གསོལ། །ཨོཾ་ཨཱཧཱུྃཿ ཟིལ་གནོན་འཇམ་དཔལ་ཚེ་ཡི་བདག །ཡབ་ཡུམ་སྲས་སྤྲུལ་
འཁོར་དང་བཅས། །ཀིཾ་ཀཾ་དམར་ནག་ཁྲོ་འཆར་སོགས། །གཤིན་རྗེའི་གཤེད་ཀྱི་ལྷ་ཚོགས་རྣམས། །བཞེས་ཤིག་རོལ་ཅིག་ཁ་རཾ་ཁཱ་ཧི། །བསྲུང་བཟློག་
བསད་མནན་ལས་བཞི་དང་། །གྲུབ་བརྒྱད་མྱ་ངན་འདའ་ལ་སོགས། །འཕྲལ་ཡུན་དོན་ཀུན་ལྷུན་གྲུབ་མཛོད། །ཨོཾ་ཨཱཿཧཱུྃ༔ གནས་གསུམ་དཔའ་བོ་
མཁའ་འགྲོ་དང་། །གཞོ་སྟོད་གཏེར་སྒྲོམ་ཚོགས་ཁང་དང་། །ཕྱོགས་བཅུ་གནས་ཆེན་གནས་ཕྲན་སོགས། །མ་ལུས་ཀུན་ལ་ཁ་རཾ་ཁཱ་ཧི། །འདོད་ཡོན་རེ་
བསྐང་ཚོགས་རྫོགས་ཤོག །ཨོཾ་ཨཱཿཧཱུྃ༔ དམ་ཅན་རྒྱ་མཚོ་མཐུ་སྟོབས་ཅན། །དཔལ་མགོན་ཕྱག་བཞི་བྱ་རོག་མཚན། །ཕྱག་དྲུག་གུར་ཞལ་བེང་མ་

ནིང། །སྟག་ཞོན་ལ་སོགས་མགོན་པོའི་ཚོགས། །བསྟན་སྲུང་ཆོས་ཀྱི་སྒྲོལ་མ་དང་། །ཚེ་རིང་མཆེད་ལྔ་བརྟན་མའི་བདག །སྨུག་ནག་ལྕམ་དྲལ་ཧ་ར་
ནག །ཞིང་སྐྱོང་སེང་གདོང་རཱ་ཧུ་ལ། །པེ་ཧར་གནོད་སྦྱིན་རྩི་དམར་སོགས། །ཆོས་སྐྱོང་འཁོར་བཅས་གཏོར་མ་རྣམས། །བཞེས་ཤིག་རོལ་ཅིག་ཁ་རཾ་ཁཱ་
ཧི། །བར་ཆད་ནད་གདོན་དགྲ་བགེགས་སྒྲོལ། །རྡོ་རྗེ་སློབ་དཔོན་སྐུ་ཚེ་བསྲིང་། །ཆོས་དང་བསྟན་པ་སྲུང་ཞིང་སྤེལ། །བདག་གི་བསམ་དོན་གྲུབ་པར་
མཛོད། །ཨོཾ་ཨཱཿཧཱུྃ༔ རྣམ་མང་ཐོས་སྲས་ཛཾ་བྷ་ལ། །གནོད་སྦྱིན་ནོར་བདག་ཕོ་མོ་རྣམས། །མཆོད་སྦྱིན་གཏོར་མ་འདོད་ཡོན་བཅས། །བཞེས་ཤིག་རོལ་
ཅིག་ཁ་རཾ་ཁཱ་ཧི། །ཆོས་ལྡན་ལོངས་སྤྱོད་སྤེལ་བར་མཛོད། །ཨོཾ་ཨཱཿཧཱུྃ ལྷ་ཀླུ་གཟའ་སྐར་རྒྱལ་ཆེན་དང༌། །ཕྱོགས་སྐྱོང་བཅུ་སོགས་གཙང་རིས་ཀྱི། །

༄༅། །དཔལ་མགོན་བདུན་ཅུ་རྩ་ལྔའི་ཚོགས། །མཆོད་སྦྱིན་མཐུན་པའི་གཏོར་མ་འདི། །བཞེས་ཤིག་རོལ་ཅིག་ཁ་རཾ་ཁཱ་ཧི། །བར་ཆད་སོལ་ལ་མཐུན་
རྐྱེན་སྒྲུབས། །ཨོཾ་ཨཱཿཧཱུྃ༔ གནམ་ས་བར་གསུམ་ཕྱོགས་བཅུ་ཡི། །གཞི་བདག་གཉུག་མར་གནས་རྣམས་དང༌། །ཁྱད་པར་ཡུལ་གནས་འདི་དག་
གི །བདག་པོ་འཁོར་བཅས་གཏོར་མ་འདི། །བཞེས་ཤིག་རོལ་ཅིག་ཁ་རཾ་ཁཱ་ཧི། །བདག་འདོད་ཆོས་བཞིན་གྲུབ་པར་མཛོད། །ཨོཾ་ཨཱཧཱུྃ བགེགས་དང་
ལོག་འདྲེན་འབྱུང་པོའི་ཚོགས། །ལན་ཆགས་བུ་ལོན་ཤ་འཁོན་བདག །གང་ཡིན་མཆོད་སྦྱིན་གཏོར་མ་འདི། །བཞེས་ཤིག་རོལ་ཅིག་ཁ་རཾ་ཁཱ་
ཧི། །གནོད་སེམས་ཞི་ནས་ཕན་སེམས་བསྐྱེད། །ལན་ཆགས་བྱང་ཞིང་བུ་ལོན་འཁོར། །ཤ་འཁོན་དག་ཅིང་འཁོར་བར་མཛོད། །ཨོཾ་ཨཱཧཱུྃ༔ འགྲོ་དྲུག་

སེམས་ཅན་མཐའ་ཡས་ཚོགས། །མཆོད་སྦྱིན་གཏོར་མ་རྒྱ་ཆེན་འདི། །བཞེས་ཤིག་རོལ་ཅིག་ཁ་རཾ་ཁཱ་ཧི། །རང་རང་སྡུག་བསྔལ་ཚོགས་ཞི་ནས། །ཕན་
བདེ་བྱང་སེམས་ལྡན་གྱུར་ཅིག །ཨརྒྷཾ་སོགས་ཀྱི་མཆོད། ཡིག་བརྒྱ་བརྗོད་ནས། མཆོད་སྦྱིན་གཏོར་མའི་མགྲོན་རིགས་རྣམས། །མཁའ་ལ་སྤྲིན་ཚོགས་དེངས་པར་
ལྟར། །རང་རང་གནས་སུ་བཛྲ་མུ གང་ཚེ་སྤྱན་དྲངས་འབྱོན་པར་གསོལ། །ཅེས་དང་། བསྔོ་བ་སྨོན་ལམ་ཡང་བྱའོ། །གཏོར་བསྔོས་ཚང་ལ་བསྡུས་པ་འདི། །མངའ་རིས་ཆོས་
མཛད་མ་ཡིས་ནི། །བསྐུལ་ནས་སྐྱུ་ར་གྲགས་པའི་མིང། །འཛིན་དེས་སྦྱར་བས་འགྲོ་ཕན་ཤོག །དགེའོ།།

༄༅། །དཔལ་ལྡན་འབྲི་གུང་བཀའ་བརྒྱུད་ཀྱི་ཆོས་སྲུང་རྣམས་ཀྱི་གསོལ་མཆོད་བསྡུས་པ་
ལས་བཞི་ལྷུན་གྲུབ་ཅེས་བྱ་བ་བཞུགས་སོ། །

༄༅། །དཔལ་ལྡན་འབྲི་གུང་བཀའ་བརྒྱུད་ཀྱི། །ལྷ་སྲུང་གཉན་པོ་མཆོད་པའི་ཐབས། ། ༈ ཨཱཿ
སྟོང་གསལ་འོད་ལྔའི་ཀློང་བཀྱིལ་ན། །ཆོས་སྐུ་རྡོ་རྗེ་འཆང་ཆེན་
དང༌། །ཏེ་ལོ་ནཱ་རོ་དགྱེས་མཛད་ཞབས། །རྗེ་བཙུན་དྭགས་པོ་ཕག་
གྲུ་དང་། །སྐྱོབ་པ་གྲུབ་དབང་སྒྲུབ་བརྒྱུད་སོགས། །དབང་ལུང་མན་

༄༅། །ངག་མནོས་པ་ཡི། །དངོས་སམ་བརྒྱུད་པའི་བླ་མ་ལ། །ཡེ་
ཤེས་བདུད་རྩིའི་རྒྱ་མཚོ་འདི། །འགྱུར་མེད་དེ་བཞིན་ཉིད་ཀྱིས་
མཆོད། །ཉོན་མོངས་རྟོག་ཚོགས་རང་གྲོལ་ནས། །རང་བྱུང་ཕྱག་རྒྱ་
ཆེན་པོ་ཡི། །མྱ་ངན་འདས་པ་གྲུབ་གྱུར་ཅིག །བྱ་རྒྱུད་སྤྱོད་རྒྱུད་རྣལ་

འབྱོར་རྒྱུད། །རྣལ་འབྱོར་གཉིས་མེད་རྒྱུད་སྡེ་ཡི། །བདེ་མཆོག་གསང་འདུས་དགྱེས་རྡོ་རྗེ། །དམར་
ནག་མཱ་ཡ་སྒྱུ་མ་དང་། །དཔལ་ལྡན་དུས་ཀྱི་འཁོར་ལོ་སོགས། །ཡི་དམ་དཀྱིལ་འཁོར་རབ་འབྱམས་
ལ། །ཕྱི་ནང་གསང་བའི་མཆོད་སྤྲིན་ཀུན། །དམིགས་མེད་བདེ་བ་ཆེན་པོས་མཆོད། །བསོད་ནམས་ཡེ་
ཤེས་ཚོགས་རྫོགས་ཤིང་། །སྒྲིབ་གཉིས་བག་ཆགས་ཀུན་ཞི་ནས། །གྲུབ་བརྒྱད་མཆོག་གི་དངོས་གྲུབ་

༄༅། །སྩོལ། །ཡེ་ཤེས་མགོན་པོ་ཕྱག་བཞི་པ། །ཕྱག་དྲུག་གཏེར་མགོན་སྐུ་གསུང་ཐུགས། །ཡོན་ཏན་ཕྲིན་ལས་མགོན་པོ་བཅས། །ཡེ་ཤེས་བདུད་རྩིས་
མཉེས་བྱས་ནས། །བསྲུང་བཟློག་བསད་མནན་ལས་བཞི་ཡི། །དམིགས་པའི་དོན་ཀུན་ལྷུན་འགྲུབ་མཛོད། །ཌཱཀྐི་གཙོ་མོ་ཆོས་ཀྱི་སྒྲོལ། །ཡེ་ཤེས་དམ་
ཚིག་མཁའ་འགྲོ་དང་། །དབང་དང་ཤ་ཟ་ལས་ཀྱི་སྒྲོལ། །ཇོ་མོ་བཀྲ་ཤིས་ཚེ་རིང་མ། །མི་གཡོ་གཏད་དཀར་མཐིང་གི་ཞལ། །ཅོད་པན་མགྲིན་བཟང་
གཙོ་འཁོར་སོགས། །ཌཱཀྐི་བྱེ་བ་བསམ་ཡས་ལ། །སྨན་མཆོད་བདུད་རྩི་མཆོད་སྤྲིན་གྱིས། །ཐུགས་དམ་གཉན་པོ་བསྐངས་བྱས་ནས། །ཚེ་རིང་ནད་མེད་
བཀྲ་ཤིས་ཤིང་། །འགལ་རྐྱེན་བར་ཆད་ཀུན་ཞི་ནས། །མཐུན་རྐྱེན་རྣམ་ལྔ་བསྩལ་ཏུ་གསོལ། །ངལ་བསོས་དགེ་བ་སྟོབས་པོ་ཆེ། །བཙུན་མོ་སྲས་དང་

གནོད་སྦྱིན་བརྒྱད། །རྟ་བདག་བརྒྱད་དང་ཀླུ་ཆེན་བརྒྱད། །གནོད་སྦྱིན་ནོར་ལྷའི་སྡེ་འཁོར་གྱིས། །མཆོད་པ་དམ་པ་འདི་བཞེས་ལ། །ཚེ་དཔལ་སྙན་
གྲགས་ཆོས་སྲིད་རྒྱས། །ལུང་རྟོགས་འདུས་སྡེ་འཕེལ་གྱུར་ཅིག །ཆོས་སྐྱོང་ཡིད་བཞིན་ནོར་བུ་དང་། །བཙན་རྒོད་འབར་བ་སྤུན་བདུན་སོགས། །
བཙན་དམག་བྱེ་བ་དགུ་ཁྲི་བཅས། །མཆོད་སྤྲིན་སྣ་ཚོགས་འདི་བཞེས་ལ། །ཁམས་གསུམ་ཕོ་མོ་དབང་དུ་སྡུད། །སྲིད་གསུམ་མ་ལུས་གྲོགས་སུ་ཁུག །
འདུ་བ་གསུམ་གྱི་དངོས་གྲུབ་སྩོལ། །ཞིང་སྐྱོང་སེང་གདོང་ཡབ་ཡུམ་དང༌། །རྒྱལ་པོ་སྐུ་ལྔ་འཁོར་བཅས་དང་། །སྨུག་ནག་ལྕམ་དྲལ་ཧ་ར་ནག །ཁྱབ་
འཇུག་ཆེན་པོ་རཱ་ཧུ་ལ། །འཁོར་ཚོགས་དྲེགས་པ་རྒྱ་མཚོ་ཡིས། །སྐོང་རྫས་སྣ་ཚོགས་འདི་བཞེས་ལ། །དཀོན་མཆོག་བསྟན་ལ་གནོད་འཚེ་བའི། །ཕྱི་

༄༅། །ནང་དམ་ཉམས་དགྲ་བགེགས་ཀུན། །སྙིང་ཁྲག་དྲོན་མོ་ཞལ་དུ་སྟོབས། །སྲོག་རྩ་དམར་པོ་རྦད་ཀྱིས་ཆོད། །ཚེ་བསོད་དབང་ཐང་བདག་ལ་སྟིམས། །
རྣམ་ཤེས་དག་པའི་ཞིང་དུ་སྒྲོལ། །དྲག་པོའི་ལས་ཀུན་ཐོགས་མེད་སྒྲུབས། །མདོར་ན་བསྟན་དང་འགྲོ་བ་ཀུན། །འགལ་རྐྱེན་ཆུ་འཛིན་དབྱིངས་སུ་ཞི། །
ཆོས་སྲིད་ཉི་ཟླ་རབ་འབར་ཞིང་། །ཕུན་ཚོགས་སྣང་བ་དབང་བསྒྱུར་ནས། །གདོན་བགེགས་སྨག་མུན་འཇོམས་པ་ཡི། །ལས་བཞི་ལྷུན་གྱིས་གྲུབ་གྱུར་
ཅིག །ཅེས་པ་གཅེན་པོ་བསྟན་པའི་ཡི། །གསུང་གིས་བསྐུལ་བ་ལ་བརྟེན་ནས། །རྒོད་ཚང་སྐྱེས་བུ་དོན་འགྲུབ་ཀྱིས། །ཀུན་གཞིའི་ཀློང་ནས་ཤར་བ་དེ། །མཐེ་མཛུབ་བར་ནས་བྱུང་བར་བྱས། །དགེ་བས་ལས་
བཞི་ལྷུན་གྲུབ་ནས། །བསྟན་དང་འགྲོ་བའི་དོན་ཆེན་ཤོག །

༄༅། །འདོད་ཁམས་རྒྱལ་མོ་དུད་པའི་སོལ་བ་མའི་སྒྲུབ་ཐབས་ཕྲིན་ལས་གློག་གི་
གར་མཁན་ཞེས་བྱ་བ་བཞུགས་སོ། །

༄༅། །བླ་མ་དང་དགྱེས་མཛད་ཧེ་རུ་ཀ་དཀྱིལ་འཁོར་གྱི་ལྷ་ཚོགས་ལ་ཕྱག་འཚལ་ལོ། །སྐྱེ་མེད་དབྱིངས་ཀྱི་རྒྱལ་མོ་ཡི། །
བདེ་སྟོང་འབར་བའི་ཕྲིན་ལས་ཀྱིས། །འཇིགས་བྱེད་དྲག་མོའི་སྐུར་བཞེངས་པའི། །དུད་སོལ་ལྷ་མོ་སྲུངས་གྱུར་ཅིག །
བཀའ་བརྒྱུད་གྲུབ་པའི་མེས་པོ་ཡི། །ཐུན་མིན་བསྟེན་ཅིང་བསྔགས་པ་སྟེ། །འགོ་བའི་ལྷ་སྲུང་ཀུན་གྱི་རྗེ། །སྟངས་
འཛིན་འབྱེད་པའི་སྤྱན་ཡངས་མ། །ཕྲིན་ལས་གློག་གི་གར་ལས་མྱུར། །མཐུ་རྩལ་རྡོ་རྗེ་ཐོག་ལས་ཆེ། །དོན་བརྒྱུད་བསྟན་

༄༅། །ལ་གཡེལ་མེད་ཅན། །མཆོད་པའི་ཐབས་འཕྲུལ་མདོར་བསྡུས་སྤྲོ། །འཇིགས་བྱེད་ཁྲག་འཐུང་ཆེན་མོ་འདོད་ཁམས་དབང་ཕྱུག་
མའི་གཏོར་ཆོག་བྱ་བའི་རིམ་པ་ལ། སྦྱོར་བ་དང་དངོས་གཞི་དང་རྗེས་བཅས་གསུམ་མོ། །དང་པོ་ནི། འདི་ཉིད་ཆེད་དུ་སྒྲུབ་པའི་གནས་ཕྱི་ནང་གི་རྟེན་དང་བརྟེན་གྱི་
གཏོར་མ་སོགས་རྒྱུན་དུ་ཡོད་པའི་སར། མཆོད་གཏོར་དང་ཕྱི་མཆོད་གསོ་བྲན་བྱ། འབུལ་གཏོར་དང་སྨན་རཀ་གི་ཕུད་མཆོད་བཤམས། རྟེན་མེད་ཅིང་ཉི་ཚེ་བའི་
གསོལ་མཆོད་ལྟ་བུ་ལ། ལྕགས་སམ་ཐོད་པའི་སྣོད་དུ་མཆོད་གཏོར་གྲུ་གསུམ་བྲ་གཟུགས་མ་གྲོང་ངེ་རྩེ་མོ་གསུམ་པའི་གཡས་གཡོན་མདུན་ལོགས་སུ་ཐོད་གཟུགས་ཀྱི་

ནང་སྐུ་གསུང་ཐུགས་སྤྲུལ་གསུམ། དེའི་རྒྱབ་མ་མོ་བཞི། དེའི་རྒྱབ་གདོང་ཅན་བརྒྱད། དེའི་རྒྱབ་སྒོ་མ་བཞི་རྣམས་ལ་ཟུར་གསུམ་རིམ་པར་སུམ་ཆས་ཆུང་དུ་བཏང་བའི་མཐར་ཐེབས་ཀྱུ་གྲངས་མང་གཡས་
བསྐོར་དུ་བསྐོར། ཉི་ཟླ་དང་ཞི་རྒྱན་གྱི་རྩེར་མེ་རི་དུང་ཁོག་མས་མཚན་པ། གཏོར་རྩེ་གཡས་གཡོན་དབུས་གསུམ་དུ་མན་ཐིག་རེས་བརྒྱན་པས་ནོར་བུ་སུམ་ཚོགས་སུ་དོད་པ་ལ་ཤ་སྣ་སྙིང་སྣའི་འཕན་དར་གྱིས་
བརྒྱན། ཁུར་བ་ཤིང་ཏོག་ཆང་དང་ཁྲག་སྣ་ཁྱད་པར་བྱ་མོ་ནག་མོ་དང་ར་རོག་པོའི་ཤ་ཁྲག་བླུགས། འབུལ་གཏོར་ཟུར་གསུམ་རྩེ་གསུམ་ཉམས་ཙམ་དོད་ཅིང་ཐེབས་ཀྱུ་བཅུ་དགུས་བསྐོར་བ་མེ་རི་དུང་ཁོག་མས་
བརྒྱན་པ་དང་། ཕྱི་མཆོད་གྲངས་ཚར། སྨན་རག་ཕུད་སྐྱེམས་རྣམས་བཤམ་མོ། །གཉིས་པ་དངོས་གཞི་ནི། བསྙེན་སྒྲུབ་སྐབས་བདག་བསྐྱེད་ཀྱང་ལྷ་མོར་བསྒོམས་པ་ཡིན་རུང་། གཏོར་ཆོག་ཙམ་ལ་དགྱེས་
རྡོར་དང་བདེ་མཆོག་གང་ཡང་རུང་བའི་བདག་བསྐྱེད་རྒྱས་བསྡུས་གང་རུང་སྔོན་ཏུ་སྒྲུབ་པར་བྱས་ནས། རང་ཉིད་ཡི་དམ་ལྷར་གསལ་བའི་མདུན་དུ་ལྷ་མོ་བདག་བསྒོམ་གྱི་དུས་སུ་ཡི་དམ་ལྷ་

༄༅། །གསལ་བའི་མདུན་དུ་ཞེས་པ་འདི་མི་དགོས་ལྷ་མོ་དུད་སོལ་མ་རྣམ་སྨིན་གྱི་ལུས་ཅན་དུ་གསལ་བའི་ཐུགས་ཀར་པདྨ་དམར་པོ་འདབ་མ་བརྒྱད་པ་ཁ་བྱེ་བའི་
དབུས་སུ་ཨོཾ་དཀར་པོ་འོད་ཟེར་དང་བཅས་པ། དེའི་སྟེང་དུ་རཾ་དམར་པོ། དེ་ལས་མེ་འབར་བས་གཟུང་འཛིན་རྣམ་སྨིན་གྱི་ལུས་ཐུལ་གྱིས་བསྲེགས་
ནས་ཐལ་བའི་ཕུང་པོར་གྱུར། དེའི་སྟེང་དུ་སྲོག་གི་ཨོཾ་དཀར་པོ་འོད་ཟེར་དང་བཅས་པའི་སྟེང་དུ་བཾ་དཀར་པོ་ལས་བུམ་པ་དཀར་པོར་གྱུར་པའི་ཁ་ནས་
བདུད་རྩི་དཀར་ལྷུང་ཐུགས་ཀར་བབས་ཨོཾ་ལ་ཐིམ་པས་ཨོཾ་ཡིག་འོད་དུ་འབར་བར་གྱུར། ཨོཾ་ཨོཾ་མ་ཧཱ་ཀཱ་ལཱི་དེ་བཱི་ཀཱ་ལཱི་བི་ཀཱནྟ་ཀཱ་ལ་རཱ་ཏཱི་ཙཎྜ་རུ་བི་ནཱཾ་
ཧཱུྃ་ཕཊ། ཨོ་དེ་ཡོངས་སུ་གྱུར་པ་ལས་དུར་ཁྲོད་བརྒྱད་གཞལ་ཡས་ཁང་ཐོད་མཁར་ཟུར་གསུམ་པ་ཟུམ་རིམ་དང་བཅས་པ་མེ་རླུང་དམར་ནག་འཚུབས་

པའི་དབུས་སུ། ཡེ་ཤེས་ཀྱི་དཔལ་ལྡན་ལྷ་མོ་དུད་པའི་སོལ་བ་མ་ནག་པོ་སྤྲིན་དང་བུང་བ་ལྟར་གནག་པ། ཤིན་ཏུ་སྲེག་ལ་ཀེང་རུས་ཀྱི་ལུས་ཅན་ཞལ་
གཅིག་ཕྱག་བཞི་མ། གཡས་ཀྱི་དང་པོ་ན་རལ་གྲི་མེ་འབར་བ་ཕྱར་ཞིང་གཉིས་པ་ན་ཐོད་རློན་དམར་གྱིས་བཀང་ནས་ཞལ་དུ་གསོལ་བ། གཡོན་གྱི་དང་
པོ་ན་ཤཀྟིའི་མཚོན་ཆ་འཛིན་ཅིང་འོག་མ་ན་ཏྲི་ཤུ་ལ་རྩེ་གསུམ་པའི་མགུལ་ན་དར་དཔྱངས་འཕུར་བ་བསྣམས་པ། མི་རོ་རེངས་པ་ཁར་བཅུག་ནས་མཆེ་
བ་བཞི་གཙིགས་པ། སྤྱན་གསུམ་དམར་པོ་ཟློག་ཅིང་ཁམས་གསུམ་ལ་ལྟ་བ། །དབུ་སྐྲ་ཁམ་སེར་གྱེན་དུ་བརྗེས་ཤིང་ལན་བུ་གཡོན་དུ་འཁྱིལ་བ། དབུ་
ལ་སྦྲུལ་དང་ཐོད་ཕྲེང་གིས་བརྒྱན་ཅིང་རྨ་བྱའི་རྒྱལ་མཚན་སྤྱི་གཙུག་ན་ཕྱར་བ། སྙན་ཆ་གཡས་པ་སྦྲུལ་གྱི་མགུལ་ནས་དྲིལ་བུ་གསོལ་ཞིང་གཡོན་པ་

༄༅། །སེང་གེ་རལ་དམར་ཅན་ཕྱ་ཅན་འཕྱོ་བ། རྣ་ལྟག་གཉིས་ན་མེ་ཏོག་དང་དར་ནག་གི་ཅོད་པན་འཕུར་བ། ལྷ་མ་ཡིན་ལ་སོགས་པའི་ཐོད་པས་དོ་
ཤལ་དུ་བྱས། གླང་པོ་ཆེའི་ཀོ་བ་རློན་པས་སྟོད་གཡོགས་ཤིང་བ་ལང་གི་ཀོ་རློན་ཆན་པས་དྲས་པ་ལ་རེ་ལྡེ་སེར་པོའི་ཤམ་བུ་བཏགས་པས་སྨད་དཀྲིས་
པ། རུས་པའི་རྒྱན་ཆ་ལྔས་བརྒྱན་ཅིང་ཀླུ་ཆེན་པོ་བརྒྱད་གཤིབས་པའི་སྐ་རགས་ཅན། ཁྲག་ཞག་དང་ཐལ་ཆེན་གྱི་ཐིག་ལེ་ཚོམ་བུར་བཀོད་པ། ཞབས
གཉིས་ལྕགས་སྒྲོག་གིས་མཛེས་པར་བརྒྱན་ཅིང་བོང་བུ་དམར་གྭའི་སྟེང་ན་བཙན་སྐྱིལ་བརྗིད་པའི་ཚུལ་གྱིས་བགྱིང་ཞིང་རོལ་པ། ཡེ་ཤེས་ཀྱི་མེ་དཔུང་
རབ་ཏུ་འབར་བའི་དབུས་ན་གསུང་ནི་དུང་དང་འབྲུག་གི་སྒྲ་ལྟ་བུར་སྒྲོག་ཅིང་མ་མོ་མཁའ་འགྲོ་ཤ་ཟ་ཐམས་ཅད་དབང་དུ་སྡུད་པའི་སྐུར་གྱུར། ཐོད་

མཁར་ནང་གི་གྲུ་གསུམ་དུ་སྐུ་གསུང་ཐུགས་སྤྲུལ་གྱི་མ་མོ་གསུམ། ནག་པོ་གཅེར་བུ་མི་སྙིང་དང་ཐོད་ཁྲག་ཐོགས་ཤིང་བོང་བུ་ལ་ཞོན་པ། ཞིང་གོས་རེ་
ལྡེ་རུས་པས་བརྒྱན་པ། ཐོད་མཁར་ཕྱིའི་ཕྱོགས་བཞིར་རིགས་བཞིའི་ལྷ་མོ་དཀར་སེར་དམར་ལྗང་བཞི་གྲི་ཐོད་འཛིན་ཅིང་དུར་ཁྲོད་ཆས་ཅན་བོང་བུ་ལ་
ཞོན་པ། དེ་རྒྱབ་ཤར་དུ་སེང་གདོང་མ། ལྷོར་སྟག་གདོང་མ། ནུབ་ཏུ་སྤྱང་གདོང་མ། བྱང་དུ་ཕག་གདོང་མ། བྱང་ཤར་བྱ་རྒོད་གདོང་མ། ཤར་ལྷོར་ཅུང་
གའི་གདོང་མ། ལྷོ་ནུབ་ཏུ་དུར་བྱའི་གདོང་མ། ནུབ་བྱང་དུ་བྱ་རོག་གདོང་མ་རྣམས་ཀྱང་གྲི་ཐོད་འཛིན་ཅིང་དུར་ཁྲོད་ཆས་ཅན་དྲིལ་རྟ་ལ་ཞོན་པ། ཕྱོགས་
བཞིར་སྒོ་སྲུང་ཀཾ་ཀའི་གདོང་ཅན་མཚོན་ཆ་སྣ་ཚོགས་ཐོགས་ཤིང་དྲིལ་ནག་སྟག་སྤྱང་སྤྲེའུ་ལ་ཞོན་པ། གཞན་ཡང་ཐུགས་སྤྲུལ་ནག་མོ་འབུམ་སྡེ་

༄༅། །སོགས་སྤྲུལ་པའི་ལས་མཁན་བྱེ་བ་འབུམ་ཕྲག་ཡེ་ཤེས་དང་ལས་དང་འཇིག་རྟེན་ལས་གྲུབ་པའི་མ་མོ་མཁའ་འགྲོ་ཤ་ཟ་ཐམས་ཅད་ཀྱིས་བསྐོར་
བར་གྱུར། ལྷ་མོའི་ཐུགས་ཀར་འོད་སྒོ་ངའི་དབྱིབས་ལྟ་བུ་སོར་བཞིའི་ཚད་མེ་དམར་ལྟ་བུའི་དབུས་སུ་ཧཱུྃ་མཐིང་ནག་ཟླ་བ་དང་ཉི་མའི་དཀྱིལ་འཁོར་
ཅན། དེ་ལས་འོད་འཕྲོས་དགྲ་བགེགས་ཐམས་ཅད་ཚར་བཅད་དྲེགས་བྱེད་ཐམས་ཅད་ཀྱི་སྲོག་གི་སྙིང་པོ་བསྡུས་ཏེ་ཚུལ་འདུས་པས་ཧཱུྃ་གི་མཐའ་སྐོར་
འོད་ཀྱི་ཐིག་ལེའི་ནང་དུ། ༀ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུྃ་བྷོ། སྔགས་ཀྱི་ཕྲེང་བ་འོད་ཟེར་དང་བཅས་པས་བསྐོར་བར་གྱུར། རང་གི་ཐུགས་
ཀའི་ཧཱུྃ་ལས་ཧཱུྃ་གཅིག་ཆད་དེ་ལྷ་མོའི་བྷ་གར་ཐིམ། བཛྲ་ལཱ་སྱ་རཱ་ག་ཡ་མི་ཧཱུྃ། འདི་ནི་གསང་བའི་ལྷ་མོ་བྷ་གར་གཞུག་པ་ཞེས་བྱ་སྟེ་ལྷ་མོ་བདག་བསྒོམ་དུ་བྱེད་པའི་ཚེ། རང་གི་

ཐུགས་ཀའི་ཧཱུཾ་ཆད་དེ་བདག་ཉིད་ཀྱི་གསང་བར་གཞུག་པ་ཡིན་ནོ། །གཙོ་འཁོར་ཐམས་ཅད་ཀྱི་གནས་གསུམ་དུ་སྐུ་གསུང་ཐུགས་རྡོ་རྗེ་གསུམ་གྱི་ངོ་བོ་ཨོཾ་ཨཱཿཧཱུྃ། འཁོར་
ཐམས་ཅད་ཀྱི་ཐུགས་ཀར་བྷོ་ཡིག་གིས་མཚན་པ། བདག་མདུན་གྱི་ཐུགས་ཀའི་ས་བོན་ལས་འོད་ཟེར་ལྕགས་ཀྱུ་ལྟ་བུ་འཕྲོས་པས་རང་བཞིན་གྱི་གནས་
ནས་དཔལ་ལྷ་མོ་ནག་མོ་འབུམ་སྡེའི་ཚོགས་དང་བཅས་པ་སྐད་ཅིག་གིས་སྤྱན་དྲངས་པར་གྱུར། ཡེ་ཤེས་པ་སྤྱན་དྲངས་ཞིང་བསྟིམ་པ་ནི། ཚིལ་ཆེན་གྱི་དུད་པ་དང་། རོལ་མོ་
གདུང་བའི་དབྱངས་ཀྱིས་བསྐུལ་ཏེ། བྷྱོཿ ཐོད་པ་དགུ་བརྩེགས་འཕྲུལ་གྱི་གཞལ་ཡས་ཁང་། །མེ་རི་མེ་དཔུང་འབར་བའི་དབུས་ཤེད་ནས། །དབང་ཕྱུག་སྲས་མོ་
ལྷ་མོ་དུད་སོལ་མ། །ཆར་སྤྲིན་མདོག་འདྲའི་ལྷ་མོ་དུད་སོལ་མ། །ཁྲོས་པའི་ཚུལ་སྟོན་གཏུམ་མོ་དུད་སོལ་མ། །མི་ཡི་གཟུགས་ཅན་འཇིགས་བྱེད་དུད་

༄༅། །སོལ་མ། །ཐུབ་པའི་བསྟན་འཛིན་སྲུང་མ་དུད་སོལ་མ། །དམ་ཚིག་བསྲུང་ཕྱིར་ཁྲག་འཐུང་དུད་སོལ་མ། །རྣལ་འབྱོར་སྐྱོང་ཕྱིར་མ་ཅིག་དུད་སོལ་
མ། །ལས་རྣམས་བསྒྲུབ་ཕྱིར་དམ་ཅན་དུད་སོལ་མ། །འདོད་ཁམས་དབང་ཕྱུག་མཐུ་ཆེན་དུད་སོལ་མ། །དམར་ཆེན་ཁྲག་གིས་སྤྱན་འདྲེན་གནས་
འདིར་བྱོན། །སྣུམ་ཆེན་གསུར་གྱིས་སྤྱན་འདྲེན་གནས་འདིར་བྱོན། །ཐལ་མོ་བརྡ་ཡིས་སྤྱན་འདྲེན་འདིར་བྱོན་ཅིག །གཡབ་དར་ནག་པོས་སྤྱན་འདྲེན་
འདིར་བྱོན་ཅིག །མི་རྐང་གླིང་བུས་སྤྱན་འདྲེན་འདིར་བྱོན་ཅིག །དམ་ཚིག་དྲིལ་བུས་སྤྱན་འདྲེན་འདིར་བྱོན་ཅིག །ཅང་ཏེའུའི་སྙན་པས་སྤྱན་འདྲེན་
འདིར་བྱོན་ཅིག །མི་ཐོད་རྔ་ཡིས་སྤྱན་འདྲེན་འདིར་བྱོན་ཅིག །གདུང་བའི་དབྱངས་ཀྱིས་སྤྱན་འདྲེན་འདིར་བྱོན་ཅིག །མ་གཡེལ་མ་གཡེལ་ཆོས་སྐྱོང་

སྲུང་མའི་ཚོགས། །མ་ཅིག་བོས་པའི་ཚེ་ན་སྙན་མ་སྲ། །རྩེ་གཅིག་བསྟེན་པའི་ཚེ་ན་རྒྱང་མ་བསྲིངས། །དམ་ཅན་སྒྲུབ་པའི་ཚེ་ན་གོང་མ་གཡེལ། །བསྐུལ་
ཞིང་རྦད་པའི་ཚེ་ན་མཐུ་མ་ཆུང༌། །གསོལ་ཅིག་མཆོད་པའི་ཚེ་ན་ཐུགས་མ་གཡེལ། །མ་ཧཱ་ཀཱ་ལའི་དམ་ཚིག་ཅན་ཁྱོད་ཀྱིས། །འདས་དང་མ་འོངས་ད་
ལྟར་སངས་རྒྱས་ཀྱི། །བསྟན་པ་བསྲུང་བར་ཞལ་གྱིས་བཞེས་པ་བཞིན། །དམ་ལ་དགོངས་ཏེ་གནས་འདིར་གཤེགས་སུ་གསོལ། །ཞེས་རྡོ་རྗེ་སེམས་དཔས་
མཛད་པའོ། །གལ་ཆེ་བ་སྲིན་པོ་ད་ཤ་གྲྭི་བའི་གདུང་སྤུར་གྲགས་པ་ནི། བྷྱོ། རི་རབ་ཆེན་པོའི་བྱང་ཤར་མཚམས། །གཡུ་མཚོ་མུ་ལེ་མཐིང་གི་དབུས། །རིན་ཆེན་སྣ་ལྔའི་
གཞལ་ཡས་ཁང་། །དེ་དབུས་སྲིད་གསུམ་ཐོད་མཁར་ནང་། །གྲུ་གསུམ་འབར་བའི་ཀློང་དཀྱིལ་ནས། །དཔལ་ལྡན་ལྷ་མོ་དུད་སོལ་མ། །སྐུ་མདོག་ནག་

༄༅། །མོ་འཇིགས་པའི་གཟུགས། །ཞལ་གཅིག་ཕྱག་བཞི་བོང་བུ་ཆིབས། །འཁོར་ཡང་མ་མོ་འབུམ་སྡེའི་ཚོགས། །གནས་འདི་ཉིད་དུ་གཤེགས་སུ་
གསོལ། །ད་ལྟ་སྙིགས་མའི་དུས་ཉིད་དུ། །དམ་ཅན་བཞུད་པར་མི་འོས་ཀྱང༌། །སྔོན་ཚེ་བྱང་ཆུབ་ཤིང་དྲུང་དུ། །ཐུབ་པ་ཆེན་པོའི་སྤྱན་སྔ་རུ། །ཇི་ལྟར་
ཁས་བླང་དམ་བཅས་ལྟར། །སངས་རྒྱས་བསྟན་པ་སྲུང་བ་དང་། །འགྲོ་ཀུན་བདེ་ལ་འགོད་པའི་ཕྱིར། །དཔལ་ལྡན་ལྷ་མོ་གཤེགས་སུ་གསོལ། །གསང་
སྔགས་སྲུང་མ་དམ་ཚིག་ཅན། །འཁོར་བཅས་གཤེགས་ཤིང་བཞུགས་སུ་གསོལ། །བྷྱོ། གཞན་ཡང་གཤིན་རྗེའི་ཕོ་བྲང་དང་། །ལྷ་ཁང་དུར་ཁྲོད་རི་སུལ་
ནས། །ཆོས་སྐྱོང་སྲུང་མ་འཁོར་བཅས་རྣམས། །མཆོད་པ་འབུལ་བ་བཞེས་སླད་དུ། །ད་ལྟ་ཉིད་དུ་བྱོན་ནས་ཀྱང༌། །གཉིས་མེད་བརྟན་པར་བཞུགས་སུ་

གསོལ། །ཨོཾ་ཧཱུྃ་ཤྲཱི་ཡ་དེ་ཝཱི་ཀཱ་ལི་མ་ཧཱ་ཀཱ་ལི་ཧཱུཾ་ཧཱུཾ། ཨོ་དྲྀ་ཤྱ་ཛཿཧཱུྃ་བཾ་ཧོ༔ ས་མ་ཡ་སྟྭྃ། ས་མ་ཡ་ཧོ༔ ཞེས་བརྗོད་པས་ཡེ་ཤེས་ཀྱི་ལྷ་མོ་འཁོར་དང་བཅས་པ་སྤྲིན་གྱི་ཕུང་པོ་
ལྟར་ཐིབ་ཐིབ་བྱོན་ནས་དམ་ཚིག་པ་ལ་ཐིམ་པར་བསམ། བྷོ། རླུང་དམར་དྲག་པོའི་ཤུགས་ལྡན་བོང་བུའི་སྟེང་། །དུར་ཁྲོད་ཆས་ལྡན་ཞབས་གཉིས་ལྕགས་སྒྲོག་མཛེས། །
ཞལ་གདངས་མཆེ་གཙིགས་ཀི་ལི་ཀི་ལ་སྒྲོགས། །དཔལ་ལྡན་འདོད་ཁམས་དབང་ཕྱུག་གདན་ལ་བཞུགས། །པདྨ་ཀ་མ་ལཱ་ཡ་སྟཾ། བཀའ་བསྒོ་ཞིང་དམ་ཚིག་
བསྒྲག་པ་ནི། དཔལ་ལྡན་ལྷ་མོ་འདོད་ཁམས་དབང་ཕྱུག་འཇིགས་བྱེད་ཁྲག་འཐུང་དུད་པའི་སོལ་བ་མ་ཁྱོད་ཀྱིས་རྣལ་འབྱོར་པ་བདག་ཅག་འཁོར་བཅས་
ལ་སྐུ་དངོས་སུ་སྟོན་ཅིག གལ་ཏེ་སྐུ་དངོས་སུ་མི་སྟོན་ན། བླ་མ་གོང་མ་རྡོ་རྗེ་འཛིན་པ་རྣམས་ཀྱི་སྤྱན་སྔར་དམ་བཅས་པ་བཞིན་དུ་སངས་རྒྱས་ཀྱི་བསྟན་

༄༅། །པ་གཉན་པོ་བསྲུང་བ་དང་། ཁྱད་པར་དུ་ངེས་གསང་མར་པ་བཀའ་བརྒྱུད་ཀྱི་བསྟན་པ་རྟག་བརྟན་མི་ནུབ་པར་རྒྱས་པར་མཛོད་ཅིག བླ་མ་དམ་
པ་རྣམས་ཀྱི་ཕྲིན་ལས་སྒྲུབས་ཤིག སྔགས་འཆང་སྒྲུབ་པ་པོ་བདག་ཅག་གི་དགྲ་བགེགས་ཐམས་ཅད་མྱུར་དུ་སྒྲོལ་ཅིག ཚེ་དང་ཡེ་ཤེས་ཡོན་ཏན་གྱི་
དཔལ་རྣམས་སྐྱེད་པར་མཛོད་ཅིག གཞན་ཡང་བདག་ཅག་གི་ཡིད་ལ་གང་འདོད་པ་ཐམས་ཅད་ཁྱེད་ཀྱིས་སྒྲུབས་ཤིག ༀ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་
ཧཱ་ཀཱ་ལི་ཧཱུྃ་བྷྱོ༔ ཨེ་ཨཱ་རལླི་ཧཱུྃ་ཛ༔ དམ་ཚིག་བསྒྲག་པ་ནི། ནང་མཆོད་འཐོར་ལ། འདི་ནི་ཁྱེད་ཀྱི་དམ་ཚིག་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་
བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་འགྲུབ། །ཧ་ན་ཧ་ན་བཛྲ་ས་མ་ཡ་ཨ་ཏི་ཀྲ་མ་ནཾ་ཧཱུྃ་ཕཊ། མཆོད་པ་ལ་ཐོག་མར་མཆོད་རྫས་རྣམས། ཨོཾ་སཾ་ཤོ་

དྷ་ནེ་ཧཱུཾ་ཕཊ། ཀྱིས་བསངས། ཨོཾ་སྭ་བྷཱ་ཝ་ཤུདྡྷ༔ སོགས་ཀྱིས་སྦྱང་། ༀ་ཨཱཧཱུྃ་ཧ་ཧོཿཧཱི༔ ལན་གསུམ། མཆོད་རྫས་ཀྱི་ཁ་དོག་དྲི་རོ་ངན་པ་བསལ་ནས་ངོ་བོ་ཡེ་ཤེས་ཀྱི་
བདུད་རྩི། རྣམ་པ་ཕྱི་ནང་གསང་བའི་མཆོད་རྫས་ནམ་མཁའ་མཛོད་ཀྱི་འཁོར་ལོའི་སྤྲིན་ཆེན་པོར་གྱུར། ཕྱི་མཆོད་ནི། ཨོཾ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་
ལི་ཧཱུྃ་བྷྱོ། ཨོཾ་བཛྲ་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུྃ་སྭཱ་ཧཱས་མཆོད་ཡོན། ཨོ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུཾ་ཧཱུཾ། ཨོཾ་བཛྲ་པྲ་བ་ར་
སད་ཀ་ར་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུྃ་སྭཱ་ཧཱས་ཞབས་བསིལ། ༀ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུཾ་ཧཱུཾ། ཨོཾ་བཛྲ་པུཥྤེ་པཱུ་ཛ་མེ་གྷ་ས་མུ་
དྲ་སྤ་ར་ཎ་ས་མ་ཡ་ཧཱུྃ་སྭཱ་ཧཱས་མེ་ཏོག ༀ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུཾ་ཧཱུཾ། ཨོཾ་བཛྲ་དྷུ་པེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཧཱུྃ་སྭཱ་ཧཱས་གདུག་སྤོས།

༄༅། །ༀ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུཾ་ཧཱུཾ། ཨོཾ་བཛྲ་གནྡྷེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཧཱུྃ་སྭཱ་ཧཱས་དྲི་ཆབ། ཨོ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་
ཧཱ་ཀཱ་ལི་ཧཱུཾ་ཧཱུཾ། ཨོཾ་བཛྲ་ནེ་བི་དྱ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཧཱུྃ་སྭཱ་ཧཱས་ཞལ་ཟས། ཨོ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུཾ་ཧཱུཾ། ཨོཾ་བཛྲ་ཨཱ་ལོ་ཀེ་པཱུ་
ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཧཱུྃ་སྭཱ་ཧཱས་སྣང་གསལ། ཨོ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུཾ་ཧཱུཾ། ཨོཾ་བཛྲ་ཤཔྟ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུྃ་
སྭཱ་ཧཱས་རོལ་མོ་དབུལ། ནང་མཆོད་ནི། ཨོཾ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུྃ་བྷོ། ཨོཾ་བཛྲ་རཱུ་པ་ཤཔྟ་གནྡྷེ་ར་ས་སྤརྴེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཧཱུྃ་
སྭཱ་ཧཱ་བཅས་མཆོད། གསང་མཆོད་ནི། སརྦ་པཉྩ་ཨ་མྲྀ་ཏ་མཱི་ས་རཀྟ་ལ་ཁཱ་ཧི། གཏོར་མ་འབུལ་བ་ནི། ཨོཾ་སཾ་ཤོ་དྷ་ནེ་ཧཱུྃ་ཕཊ། ཅེས་བསང་གཏོར་བྱ། སྭ་བྷཱ་ཝས་སྦྱང་། གཏོར་

མའི་ནང་དུ་ཧ་སེར་པོས་ཁ་དོག་ངན་པ་བཅོམ་ནས་ཁ་དོག་ཕུན་སུམ་ཚོགས་པར་གྱུར། ཧོདཀར་པོས་དྲི་ངན་པ་བཅོམ་ནས་དྲི་ཕུན་སུམ་ཚོགས་པར་གྱུར།
ཧཱིསྔོན་པོས་རོ་ངན་པ་བཅོམ་ནས་རོ་ཕུན་སུམ་ཚོགས་པར་གྱུར། ཨོཾ་ཨཱཙྪཱཧཱུྃ། ལན་གསུམ། ཨོཾ་ཧ་ཧོཿཧཱིཿསྭཱ་ཧཱ། ལན་གསུམ་བརྗོད་པས་བྱིན་བརླབ། ཐལ་མོ་བརྐྱང་ནས་ཡིད་
ཀྱིས་བཏེགས་ལ་ཞལ་དུ་བསྟབ་པའི་ཚུལ་གྱིས། ཧཱུྃ། དུར་ཁྲོད་རབ་འཇིགས་འབར་བའི་དཀྱིལ་འཁོར་དུ། །ཀེང་རུས་གསར་རྙིང་ཚོགས་ནི་རི་ལྟར་སྤུངས། །བྷནྡྷ
མང་པོའི་ཚོགས་ནི་རྫ་ལྟར་ལྷག །ཙིཏྟ་མང་པོའི་ཚོགས་ནི་བྱུང་ལྟར་བརྩེགས། །རཀྟ་མང་པོའི་ཚོགས་ནི་མཚོ་ལྟར་འཁྱིལ། །ཞིང་ཆེན་གསར་རྙིང་
ཚོགས་ནི་སྤྲིན་ལྟར་གཏིབས། །མཁའ་འགྲོ་མང་པོའི་ཚོགས་ནི་སྐར་ལྟར་འཁྲུགས། །བདུད་དང་གཤིན་རྗེའི་ཚོགས་ནི་བྲན་ལྟར་འཁོལ། །མ་སྲིང་

༄༅། །བྱམས་པའི་ཚོགས་ནི་གཤེགས་སུ་གསོལ། །དཔལ་ལྡན་ལྷ་མོ་མི་ཕམ་གཤེགས་སུ་གསོལ། །དམར་ཆེན་ཁྲག་ལ་རོལ་ཏེ་མཆོད་པ་བཞེས། །
རུས་ཆེན་རྐང་ལ་རོལ་ཏེ་མཆོད་པ་བཞེས། །སྣུམ་ཆེན་ཚིལ་ལ་རོལ་ཏེ་མཆོད་པ་བཞེས། །བྷནྡྷ་ལྕང་ལོ་འབར་བའི་གཏོར་གཞོང་འདི། །སྣོད་ཀྱི་འཇིག་
རྟེན་བས་ཀྱང་རྒྱ་རེ་ཆེ། །འདོད་ཡོན་ལྔ་ལས་གྲུབ་པའི་དཔལ་བཤོས་འདི། །རི་རྒྱལ་ལྷུན་པོ་བས་ཀྱང་དཔང་རེ་མཐོ། །རོ་མཆོག་བརྒྱ་དང་ལྡན་པའི་
གཏོར་ཀྱུ་འདི། །གླིང་བཞི་གླིང་ཕྲན་བས་ཀྱང་བཀོད་རེ་ལེགས། །ཤ་ཆེན་གསར་རྙིང་ཚོགས་པའི་རྒྱན་ལྡན་འདི། །གསེར་གྱི་རི་བདུན་བས་ཀྱང་བརྗིད་
རེ་ཆེ། །རྩ་བརྒྱད་སྟོང་ལ་སྦྱར་བའི་བདུད་རྩི་འདི། །རོལ་བའི་མཚོ་བདུན་བས་ཀྱང་རོ་རེ་ཞིམ། །རཀྟ་གསར་རྙིང་ཚོགས་པའི་རྦ་རླབས་འདི། །ཕྱི་ཡི་རྒྱ་

མཚོ་བས་ཀྱང་གཏིང་རེ་ཟབ། །ཀླད་པ་གསར་རྙིང་ཚོགས་པའི་སྤྲིན་ཆེན་འདི། །གངས་རི་དཀར་པོ་བས་ཀྱང་ལྷུན་སྡུག་མཛེས། །ཞུན་ཆེན་གསར་རྙིང་
ཚོགས་པའི་སྣང་གསལ་འདི། །ཉི་ཟླ་ཟུང་གཅིག་བས་ཀྱང་འོད་རེ་གསལ། །ཚིལ་ཆེན་གསར་རྙིང་ཚོགས་པའི་དུད་སྤྲིན་འདི། །ན་བུན་གཡུ་བུན་བས་
ཀྱང་འཐུལ་རེ་མཁས། །ཙིཏྟ་གསར་རྙིང་ཚོགས་པའི་ཚོམ་བུ་འདི། །རྒྱུ་སྐར་རྩ་བརྒྱད་བས་ཀྱང་གྲངས་རེ་མང་། །ཞིང་ཆེན་གསར་རྙིང་ཚོགས་པའི་བླ་རེ་
འདི། །ལྷོ་སྤྲིན་སྔོན་པོ་བས་ཀྱང་ངོས་རེ་འཐུག །རྒྱུ་མ་གསར་རྙིང་ཚོགས་པའི་ཞགས་པ་འདི། །དགུ་ཚིགས་རྒྱལ་མོ་བས་ཀྱང་གཞུང་རེ་རིང་། །བླ་མེད་
ཚོགས་ཀྱི་མཆོད་གཏོར་རྒྱ་ཆེན་འདི། །བླ་མ་ཡི་དམ་ལྷ་ལ་མཆོད་པར་འབུལ། །དཔལ་ལྡན་ལྷ་མོ་ནག་མོའི་ཐུགས་དམ་བསྐང་། །མཁའ་འགྲོ་ཆོས་སྐྱོང་

༄༅། །རྣམས་ཀྱི་ཐུགས་དམ་བསྐང་། །སློབ་དཔོན་རྒྱུད་ཀྱི་སྲུང་མའི་ཐུགས་དམ་བསྐང་། །དམ་ཅན་རྒྱུད་ཀྱི་སྲུང་མའི་ཐུགས་དམ་བསྐང་། །གཙུག་ལག་
ཁང་གི་སྲུང་མའི་ཐུགས་དམ་བསྐང་། །ཞེས་དང་། སངས་རྒྱས་ཀྱི་བསྟན་པ་འཇིག་ཅིང་། དཀོན་མཆོག་གི་དབུ་འཕང་སྨད་པ། བླ་མ་དམ་པའི་སྐུ་ལ་བསྡོ་
ཞིང་རྣལ་འབྱོར་བདག་ཅག་དཔོན་སློབ་རྡོ་རྗེའི་མཆེད་དང་ཡོན་མཆོད་འཁོར་དང་བཅས་པ་རྣམས་ལ་སྡང་བར་བྱེད་པའི་དགྲ། གནོད་པར་བྱེད་པའི་
བགེགས། བདུད་དང་བར་དུ་གཅོད་པ་ཐམས་ཅད་དཔལ་ལྡན་ལྷ་མོ་ནག་མོ་འཁོར་དང་བཅས་པའི་ཞལ་དུ་མཱ་ར་ཡ་ཁ་ཁ་ཁཱ་ཧི། ༀ་ཧཱུཾ་ཤྲཱི་ཡ་དེ་ཝཱི་ཀཱ་ལི་
ཀཱ་ལི་མ་ཧཱ་ཀཱ་ལི་ཧཱུཾ་བྷྱོ་ས་པཱ་རི་བཱ་ར། མ་ཧཱ་བ་ལིཾ་ཏ་ཁཱ་ཧི། མ་ཧཱ་མཱཾ་ས་ཁཱ་ཧི། མ་ཧཱ་གོ་རོ་ཙ་ན་ཁཱ་ཧི། མ་ཧཱ་ཙིཏྟ་ཁཱ་ཧི། མ་ཧཱ་རཀྟ་ཁཱ་ཧི། མ་ཧཱ་བ་སུ་ཏ་

ཁཱ་ཧི། ཨོཾ་ཨི་དཾ་བ་ལིཾ་གྲྀཧྞ་པཱ་ཡ་གྲིཧྞ་པཱ་ཡ་ཧཱུཾ་ཕཊ། ཨོཾ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་འབུལ་ལོ། །ལྷ་མོ་སྒོས་རྒྱུད་ཀྱི་དྲང་སྲོང་སེང་གེའི་ང་རོས་བསྟོད་པ། ཧཱུྃ་
བྷྱོཿ དཔལ་ལྡན་ལྷ་མོ་མི་ཕམ་སྲིད་གསུམ་བདག །རང་དོན་བསྒྲུབ་ཕྱིར་རྣམ་ཐར་གསུམ་གཞོལ་ཡང་། །སྙིང་རྗེའི་དབང་གིས་རྗེས་ལ་ཐོབ་པ་ཡི། །
ཤེས་རབ་སྣ་ཚོགས་དག་གིས་འགྲོ་དོན་མཛད། །ལྷ་མོ་སྐུ་མདོག་ནག་མོ་ཆར་སྤྲིན་མདོག །མཚན་མོ་ནག་མོ་ཤིན་ཏུ་གཏུམ་པའི་གཟུགས། །ཤིན་ཏུ་
སྦེག་ཅིང་ཀེང་རུས་ལུས་ཅན་མ། །ཞལ་གཅིག་ཕྱག་བཞི་ཞབས་གཉིས་བརྗིད་པའི་སྐུ། །རལ་པ་གྱེན་བརྫེས་ལན་བུ་གཡོན་དུ་འཁྱིལ། །སྐྲ་སེར་སྤྲུལ་
དང་ཐོད་པའི་ཕྲེང་ཐོད་ཅན། །རྣ་ལྟག་མེ་ཏོག་དར་ནག་ཅོད་པན་ཅན། །ཁྲག་གི་ཆང་གིས་ར་རོ་སྤྱན་གསུམ་དམར། །མི་རོ་རེངས་པ་ཁར་བཅུག་མཆེ་བ་

༄༅། །བཞི། །རྣམ་པར་གཙིགས་ནས་ཁྲག་ལ་ཤིན་ཏུ་དགྱེས། །སྙན་གཡས་སྤྲུལ་གྱི་མགུལ་ནས་དྲིལ་བསིལ་ཞིང་། །གདུག་པ་བཏུལ་ནས་ཚངས་པའི་
སྒྲ་སྒྲོག་མ། །སྙན་ཆ་གཡོན་པ་སེང་གེ་རལ་པ་དམར། །དཔལ་མོ་ཁམས་གསུམ་སེང་གེའི་སྒྲ་སྒྲོགས་མ། །ཕྱག་བཞི་གཡས་ཀྱི་དང་པོ་རལ་གྲི་
ཕྱར། །འོག་མ་བྷནྡྷ་རཀྟ་དམར་སྐྱིལ་བཀང་། །གཡོན་གྱི་དང་པོ་ཤཱཀྟའི་མཚོན་ཆ་འཛིན། །འོག་མ་ཏྲི་ཤུལ་མགུལ་ནས་དར་ནག་འཕྱང་། །ཤཱཀྟིའི་རལ་
གྲི་མཚོན་གྱིས་བསད་པ་ཡི། །ལྷ་མ་ཡིན་གྱི་ཐོད་སོགས་དོ་ཤལ་མཛད། །གླང་པོ་ཆེ་ཡི་ཀོ་རློན་སྟོད་གཡོགས་མཛེས། །སྨད་ནི་བ་གླང་ཀོ་རློན་དྲས་པ་
ལ། །ཕྱེད་ནི་རེ་ལྡེ་སེར་པོའི་ཤམ་བུ་དྲས། །ཀླུ་ཡི་དབང་པོ་གཤིབས་པའི་སྐེད་བཅིངས་མཛད། །ཞབས་གཉིས་ལྕགས་སྒྲོག་དག་གིས་མཛེས་པར་བརྒྱན། །

ཁྲག་ཞག་མེ་ཡི་ཐིག་ལེ་ཚོམ་བུར་བྲིས། ། བྷྱོཿ  བོང་བུ་གྲྭ་ཞོན་མཚན་མོར་དུར་ཁྲོད་རྒྱུ། །བོང་བུའི་རྨིག་པ་གློག་གི་ཤུགས་ཅན་མ། །ཁམས་གསུམ་སྐད་
ཅིག་གཅིག་ལ་བསྐོར་བར་མཛད། །གསུང་ནི་དུང་དང་འབྲུག་གི་སྒྲ་ལྟ་བུས། །མ་མོ་མཁའ་འགྲོ་ཤ་ཟ་དབང་དུ་སྡུད། །ལྷོ་ཕྱོགས་གཤིན་རྗེའི་ཕོ་བྲང་
རྟག་ཏུ་གནས། །དམ་པའི་ས་ནས་གཟུགས་སྐུ་གཉིས་གཟིགས་མ། །ཏིང་འཛིན་དབང་ཐོབ་གཟུགས་ཁམས་གནས་སུ་བྱོན། །ཚངས་པའི་རྒྱལ་པོ་ལ་
སོགས་ཕྱག་བྱས་མ། །གཞན་ལ་དབང་བསྒྱུར་འདོད་ཁམས་མཐར་ཡང་ཕྱིན། །དབང་ཕྱུག་ཆེན་མོའི་སྐུ་ལ་དགྱེས་འཁྲུལ་མ། །སུམ་ཅུ་རྩ་གསུམ་ཚལ་
བཞིར་བྱོན་པའི་ཚེ། །ལྷ་རྣམས་དབུགས་དབྱུང་བརྒྱ་བྱིན་ཕྱག་བྱས་མ། །ལྷ་མ་ཡིན་རྣམས་ཕམ་པར་མཛད་པའི་ཚེ། །ལྷ་མིན་དབང་པོ་ཀུན་གྱིས་ཕྱག་

༄༅། །བྱས་མ། །སྐུ་མཆོག་རི་རབ་ཆེ་དང་འགྲན་པའི་ཚེ། །ལྟེ་བའི་ཐད་ཀྱི་ཕྱོགས་ནས་ཉི་ཟླ་འཆར། །རྒྱལ་ཆེན་བཞི་ལ་སོགས་པས་ཕྱག་བྱས་མ། །རྒྱ་
མཚོའི་གཏིང་ནས་མེ་འབར་མཚོ་སྐེམ་ནུས། །ས་འོག་དབང་པོ་ཀུན་གྱིས་ཕྱག་བྱས་མ། །ལྷ་མོ་ཁྱོད་ཀྱི་ཆོ་འཕྲུལ་འདི་བསྟན་པས། །བདུད་དང་གཤིན་
རྗེའི་རྒྱལ་པོ་འདར་ཞིང་འདུད། །མ་མོ་སྲིན་པོའི་ཚོགས་རྣམས་འདར་ཞིང་སྔངས། །ཙིཏྟ་རིན་ཆེན་གུར་ཕུབ་གཞལ་ཡས་ཁང༌། །ཉི་ཟླའི་དཀྱིལ་འཁོར་
བརྩེགས་པའི་འོད་ཟེར་འབར། །ཕྱོགས་བཅུའི་འཇིག་རྟེན་དུག་གི་བཅུད་བསྡུས་ནས། །ཉི་མའི་དཀྱིལ་འཁོར་དག་ལ་ཐིམ་པར་མཛད། །དུག་གི་རླངས་
པས་ནག་པོའི་ཕྱོགས་རྣམས་ཀྱི། །བཞི་བརྒྱ་རྩ་བཞིའི་ནད་རྣམས་སློང་མཛད་མ། །དེ་ཕྱིར་ནད་ཀྱི་བདག་མོ་དམ་ལ་འདུས། །ཕྱོགས་བཅུའི་འཇིག་རྟེན་

བདུད་རྩིའི་བཅུད་བསྡུས་ནས། །ཟླ་བའི་དཀྱིལ་འཁོར་དག་ལ་ཐིམ་པར་མཛད། །བདུད་རྩིའི་རླངས་པས་དཀར་པོའི་ཕྱོགས་རྣམས་ཀྱི། །བཞི་བརྒྱ་རྩ་
བཞིའི་ནད་རྣམས་རྩད་གཅོད་མ། །བདུད་རྩི་སྨན་གྱི་རྒྱལ་མོ་དམ་ལ་འདུས། །གང་ཞིག་ཁྱེད་ལ་དད་ན་མ་བས་བྱམས། །དེ་ཕྱིར་མ་གཅིག་ནད་བདག་
སྨན་གྱི་གཙོ། །ལྷ་མོ་ཁྱོད་ལ་བདག་གིས་རྟག་ཏུ་བསྟོད། །དེ་ནི་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་བསྟོད་པའོ། །ཞེས་དངོས་གྲུབ་འབྱུང་བའི་རྒྱུད་ལས་སོ། །དགེ་བཅུའི་
སྒོ་ནས་བསྟོད་པ། བྷྱོཿ  སྔོན་འདས་བསྐལ་པ་དང་པོའི་ཕ་རོལ་ནས། །དགེ་བཅུའི་ལས་ལ་རང་སེམས་ཆེར་སྦྱངས་ནས། །ལམ་གྱི་ཁྱད་པར་གོང་མ་རབ་
རྫོགས་ཀྱང་། །མཐོ་རིས་སྐྱེས་པ་རྣམས་ལ་དགེ་བཅུ་ཡི། །ཚུལ་གྱིས་དོན་མཛད་ཕ་རོལ་བསྒྱུར་བ་ཡི། །དཔལ་ལྡན་ལྷ་མོ་ཁྱོད་ལ་ཕྱག་འཚལ་ལོ། །

༄༅། །འདས་པའི་དུས་ན་སྲོག་གཅོད་རབ་སྤངས་ནས། །སྐུ་ཚེ་རིང་ཞིང་གཟི་བརྗིད་ཕུན་སུམ་ཚོགས། །གཞན་གྱིས་ལན་ཆགས་གནོད་པའི་རྐྱེན་དང་
བྲལ། །འཆི་བདག་འཇོམས་མཛད་ཁྱོད་ལ་ཕྱག་འཚལ་ལོ། །མ་བྱིན་ལེན་པའི་ཚུལ་རྣམས་རབ་སྤངས་ནས། །བསོད་ནམས་ཚོགས་ཀྱིས་ལོངས་སྤྱོད་
ཕུན་སུམ་ཚོགས། །གཏེར་གྱི་ལོངས་སྤྱོད་མི་འགྲིབ་རབ་བརྟན་མཉེས། །སྦྱིན་པའི་གཏེར་འཆང་ཁྱེད་ལ་ཕྱག་འཚལ་ལོ། །མི་གཙང་སྤྱོད་པའི་དཀའ་
ཐུབ་རྣམ་བསྲུངས་པས། །མངལ་གྱི་གྲོང་ཁྱེར་སྨོན་ལམ་ཁྱད་པར་འཕགས། །སྲིད་པའི་འདོད་ཆགས་རབ་ཏུ་སྤངས་པ་སྟེ། །དགེ་སྦྱོང་ཆེན་མོ་ཁྱོད་ལ་
ཕྱག་འཚལ་ལོ། །ཉོན་མོངས་རྫུན་ཚིག་སྤངས་པའི་ཡོན་ཏན་གྱིས། །བཀའ་བཙན་གསུང་གི་དངོས་གྲུབ་འཇིག་རྟེན་འདུལ། །གསུང་མཆོག་རྣམ་དག་

མཉེས་པའི་རང་བཞིན་ཏེ། །བདེན་པར་གསུང་བ་ཁྱོད་ལ་ཕྱག་འཚལ་ལོ། །ཕྲ་མའི་སྐྱོན་སྤངས་མི་ཕྱེད་འཁོར་དང་ལྡན། །ཉིད་ལ་རྣམ་པར་འདུལ་བའི་
འཁོར་གྱིས་བསྐོར། །ལྷ་མིན་བདེན་པ་འདུལ་ལ་ཕྱག་འཚལ་ལོ། །དཀར་པོའི་འཁོར་ཚོགས་སྐྱོང་ལ་ཕྱག་འཚལ་ལོ། །ངག་འཆལ་སྤངས་པའི་ཡོན་ཏན་
སྨིན་པ་སྟེ། །ཏིང་འཛིན་རྩེ་གཅིག་མི་གཡོ་བར་ཆད་སྤངས། །དགོངས་ཁྲེལ་ཚུལ་གྱིས་བསྟན་པ་སྐྱོང་མཛད་པའི། །བྱིས་པ་འདུལ་མཛད་ཁྱོད་ལ་ཕྱག་
འཚལ་ལོ། །ང་རྒྱལ་ཁེངས་སེམས་སྤངས་པའི་ཡོན་ཏན་གྱིས། །ཞི་བའི་ཚིག་འཇམ་ལྷ་མོ་དབྱངས་སྙན་མ། །ཚིག་རྩུབ་གཤེ་བའི་གཡེན་པོ་མཛད་པ་
སྟེ། །ངག་རྩུབ་འདུལ་མཛད་ཁྱོད་ལ་ཕྱག་འཚལ་ལོ། །བརྣབ་སེམས་འཛིན་པ་སྤངས་པའི་ཡོན་ཏན་གྱིས། །ནང་གི་རྟོག་པ་གནས་དང་བདག་མེད་ཕྱིར། །

༄༅། །སྙན་ཆ་གཡོན་པ་སེང་གེའི་རྣ་ཆས་བརྒྱན། །བརྣབ་སེམས་སྤངས་པ་ཁྱོད་ལ་ཕྱག་འཚལ་ལོ། །གཟུང་བའི་ཡུལ་ལ་གནོད་སེམས་སྤངས་པ་
ཡིས། །ཕྱི་རོལ་ཡུལ་འདི་གཉིས་མེད་ཆོས་སུ་གཟིགས། །ཀུན་ལ་གནོད་སེམས་སྤང་ཕྱིར་སྙན་གཡས་ན། །སྦྲུལ་གྱི་སྙན་ཆ་ཅན་ལ་ཕྱག་འཚལ་ལོ། །
ལོག་པར་ལྟ་བའི་ཆོས་སྤྱོད་རྣམ་སྤངས་ཏེ། །སངས་རྒྱས་ཆོས་ལས་འཁྲུངས་པའི་གཟུགས་ཅན་ཁྱོད། །ལྟ་བ་རྣམ་པར་དག་པའི་ངང་ཚུལ་ཅན། །སྤྲོས་
བྲལ་དོན་དམ་སྟོན་ལ་ཕྱག་འཚལ་ལོ། །འཇིག་རྟེན་འདི་ན་ལས་གཉིས་དག་མ་དག །མ་དག་མི་དགེ་བཅུ་ལ་ངན་སོང་སྒྲུབ། །དག་པའི་དགེ་བ་བཅུ་ལ་
མཐོ་རིས་ཐོབ། །མི་དགེ་བཅུ་པོའི་དེང་ནས་རབ་སྤངས་ནས། །གོང་ནས་གོང་མའི་ས་ལ་རབ་གནས་ཀྱང་། །དགེ་བཅུ་རྟགས་འདི་དམན་པའི་ཞིང་འདིར་

བསྟན། །གདུག་པའི་ཚུལ་གྱིས་འགྲོ་བ་འདྲེན་མཛད་མ། །བསྟོད་པར་འོས་པ་ཁྱོད་ལ་ཕྱག་འཚལ་བསྟོད། །ཅེས་དཔལ་ལྡན་ལྷ་མོ་དུད་སོལ་མ་ལ། ལྷ་ཡི་དབང་བོ་བརྒྱ་
བྱིན་གྱིས་དགེ་བཅུའི་སྒོ་ནས་བསྟོད་པ་མཛད་པའོ།། བྷོ༔ གཡུ་མཚོ་མེར་མོའི་འགྲམ་ཤེད་ན། །རླུང་འཚུབས་དམར་ནག་འཁྱིལ་བའི་དབུས། །སྲིན་པོའི་བོང་བུ་གྲྭ་
དམར་ནི། །ཞིང་ཆེན་རུས་པའི་མཐུར་དུ་བྱས། །སྲིན་པོའི་ཡ་འགལ་སྔ་རུ་ལ། །མ་འགལ་དག་གིས་ཕྱི་རུ་བྱས། །སྒ་གཡོགས་སྦྲུལ་ནག་གོང་སྨོད་བྱས། །རུ་
དྲའི་ཕྲུ་གུའི་སྒ་ལོང་ཅན། །དེ་སྟེང་ལྷ་མོ་དུད་སོལ་མ། །ཞལ་གཅིག་ཕྱག་བཞི་སྤྱན་གསུམ་འཁྲོལ། །ཞབས་གཉིས་བཙན་སྐྱིལ་བརྐྱང་བསྐུམ་བཞུགས། །
རལ་པའི་ཐོར་ཚུགས་གཡོན་དུ་འཁྱིལ། །ལས་སུ་ཁམས་གསུམ་དབང་དུ་སྡུད། །ཐོད་སྐམ་ལྔ་ཡིས་དབུ་ལ་བརྒྱན། །གཙུག་ན་རྨ་བྱའི་རྒྱལ་མཚན་

༄༅། །བཙུགས། །ཐལ་ཆེན་ཚོམ་བུས་སྐུ་ལ་བརྒྱན། །ཁྲག་ཞག་ཐིག་ལེས་ཟོ་རིས་བྲིས། །སྙན་གཡས་སྦྲུལ་ནག་གདེངས་ཀ་འཕྱོ། །སྙན་གཡོན་སེང་
གེ་རལ་དམར་འཕྱོ། །སྙན་གཉིས་གསེར་གྱི་དྲིལ་བུ་འཁྲོལ། །རྣ་ལྟག་མེ་ཏོག་ཆུན་པོས་བརྒྱན། །སྐུ་སྟོད་གླང་ཆེན་ཞིང་ལྤགས་གསོལ། །སྐུ་སྨད་རེ་ལྡེ་
སེར་པོ་དང་། །སྟག་གི་པགས་པའི་ཤམ་ཐབས་གསོལ། །རིན་ཆེན་རུས་རྒྱན་སྦྲུལ་གྱིས་སྤྲས། །མཆེ་བ་ཟུར་གསུམ་ཅུང་ཟད་གཙིགས། །ཁྲོ་གཉེར་ཐོད་
ཕྲེང་སེ་རལ་བཅས། །ཕྱག་གཡས་རལ་གྲི་མེ་འོད་འཕྱར། །འོག་མ་ཐོད་རློན་ཁྲག་བཀང་གསོལ། །ཕྱག་གཡོན་ཤཀྟི་རྨ་བྱ་ཅན། །འོག་མ་ཏྲི་ཤཱུལ་རྩེ་
གསུམ་ཐོགས། །དཔྲལ་བའི་དཀྱིལ་ནས་ཟླ་གསལ་ཞིང་། །ལྟེ་བའི་ཁུང་ནས་ཉི་འཆར་མ། །དབང་གི་ལྕགས་སྒྲོག་ཞབས་ལ་གསོལ། །བོང་བུའི་སྟེང་

ནས་ཕྱོགས་བཅུར་གཟིགས། །མེ་དཔུང་ནང་ན་འགྱིང་བག་བཞུགས། །ཤིན་ཏུ་སྒེག་པའི་ཆ་བྱད་ཅན། །སྲིད་པའི་མ་མོ་ཁྲི་ཕྲག་དང་། །ལས་ཀྱི་མ་མོ་ཁྲི་
ཕྲག་ནི། །དྲུག་ཅུ་རྩ་བཞིས་རབ་ཏུ་བསྐོར། །དཔལ་ལྡན་ལྷ་མོ་ཁྱོད་ལ་བསྟོད། །དཔལ་ལྡན་ལྷ་མོ་དུད་སོལ་ལ་སྲིན་པོའི་རྒྱལ་པོ་ལངྐ་མགྲིན་བཅུས་དོན་གྱི་སྒོ་ནས་བསྟོད་པའོ། །
བྷྱོཿ  སྔོན་ཚེ་དཔག་བསམ་བྱང་ཆུབ་ཤིང་གི་དྲུང་། །རྒྱལ་བ་ཐུབ་པ་ཆེན་པོའི་སྤྱན་སྔ་རུ། །བསྟན་པ་གཉན་པོ་བསྲུང་བར་དམ་བཅས་པའི། །ཁྲག་འཐུང་
དུད་སོལ་སྐུ་ལ་ཕྱག་འཚལ་ལོ། །ཁྱོད་ཀྱི་ཡོན་ཏན་སྟོབས་དང་གཟི་བརྗིད་ཀྱིས། །མ་མོ་མཁའ་འགྲོ་བྱེ་བས་བསྐོར་བའི་དབུས། །གཏུམ་ཞིང་འགྱིང་
བག་རྔམས་པའི་ཚུལ་དུ་བཞུགས། །སྲིད་གསུམ་ཟིལ་གྱིས་གནོན་ལ་ཕྱག་འཚལ་ལོ། །དོན་དམ་མི་གཡོ་སྐུ་མདོག་ཤིན་ཏུ་གནག །ཀླུ་རྣམས་སྡུད་ཕྱིར་

༄༅། །དབུ་སྐྲ་སྦྲུལ་གྱིས་བརྒྱན། །རིགས་ལྔ་རྣམ་དག་ཐོད་སྐམ་ལྔ་ཡིས་བརྒྱན། །ཐུགས་རྗེས་འགྲོ་དོན་མཛད་ལ་ཕྱག་འཚལ་ལོ། །ཡང་དག་དོན་
རྟོགས་ཐལ་ཆེན་ཚོམ་བུས་བརྒྱན། །དུག་གསུམ་སྤོང་བྱེད་རྨ་བྱའི་རྒྱལ་མཚན་བཙུགས། །དགྲ་བགེགས་སྒྲོལ་ཕྱིར་ཁྲག་ཞག་ཐིག་ལེ་བྲིས། །རྫུ་འཕྲུལ་
མཐུ་སྟོབས་ལྡན་ལ་ཕྱག་འཚལ་ལོ། །ཞེ་སྡང་དག་ཕྱིར་སྙན་གཡས་སྤྲུལ་ནག་འཁྱོ། །ཁམས་གསུམ་སྒྲ་སྒྲོགས་སྙན་གཡོན་སེང་གེས་བརྒྱན། །སྙན་པ་
སྒྲོགས་ཕྱིར་གསེར་གྱི་དྲིལ་བུ་འཕྱང་། །ཁམས་གསུམ་སྐད་ཅིག་ཁྱབ་ལ་ཕྱག་འཚལ་ལོ། །དགྲ་བགེགས་འདུལ་ཕྱིར་སྤྱན་གསུམ་ཕྱོགས་བཅུར་གཟིགས། །
ཤ་ཆེན་གསོལ་ཕྱིར་མི་རོ་ཞལ་དུ་བཅུག །བདུད་བཞི་འཇོམས་ཕྱིར་རྣོ་གདུག་མཆེ་བ་གཙིགས། །མ་རུངས་རྡུལ་དུ་རློགས་ལ་ཕྱག་འཚལ་ལོ། །ཆོས་ཉིད་

དོན་ལྡན་ཞིང་ཆེན་པགས་པ་གསོལ། །ཐེག་མཆོག་སུམ་ལྡན་གླང་ཆེན་ཀོ་རློན་བརྒྱན། །སྟོང་གསུམ་གྲགས་ལྡན་རེ་ལྡེའི་ཤམ་བུ་དཀྲིས། །སྨོན་ལམ་
རྣམ་དག་ལྡན་ལ་ཕྱག་འཚལ་ལོ། །དགྲ་སྲོག་གཅོད་ཕྱིར་ཕྱག་གཡས་རལ་གྲི་ཕྱར། །བདུད་ཁྲག་གསོལ་ཕྱིར་འོག་མ་ཐོད་རློན་འཛིན། །སྲིད་གསུམ་
སྒྲོལ་ཕྱིར་གཡོན་པས་ཤཀྟི་བསྣམས། །གཡུལ་ངོ་བཟློག་ཕྱིར་འོག་མས་ཏྲི་ཤུལ་འཛིན། །ཆོས་ཉིད་དོན་རྟོགས་རུས་པའི་རྒྱན་གྱིས་སྤྲས། །ལྷ་མིན་
འདུལ་མཛད་ཐོད་རློན་དོ་ཤལ་བྱས། །རྫུ་འཕྲུལ་སྟོན་ཕྱིར་ལྕགས་སྒྲོག་འབར་བས་བརྒྱན། །བདུད་དཔུང་སྐྲག་པར་མཛད་ལ་ཕྱག་འཚལ་ལོ། །སྲིན་པོ་
འདུལ་ཕྱིར་སྤྲུལ་པའི་བོང་བུའི་ཆིབས། །སྟོང་གསུམ་ཁྱབ་ཕྱིར་འཚུབ་མའི་ནང་ན་བཞུགས། །དུར་ཁྲོད་གནས་ཕྱིར་ཤ་ཟ་མང་པོས་བསྐོར། །སྣང་སྲིད་

༄༅། །དབང་སྡུད་གསུང་ནི་འབྲུག་ལྟར་སྒྲོགས། །རྣམ་རྟོག་སྲེག་མཛད་མེ་དཔུང་དབུས་ན་བཞུགས། །སྟོབས་ཆེན་དམ་ཚིག་ཅན་ལ་ཕྱག་འཚལ་བསྟོད། །
བྷྱོཿ  ཁྱོད་ཀྱི་གཡས་ནས་སྤྲུལ་པའི་ལས་མཁན་ནི། །དམར་མོ་སྤྱན་གསུམ་ལྕགས་ཀྱི་རལ་པ་ཅན། །ཕྱག་གཡས་ལྕགས་ཀྱུས་དགྲ་བགེགས་སྙིང་ནས་
འགུགས། །དམ་ཉམས་འཆིང་བྱེད་ཞགས་པ་གཡོན་ན་ཐོགས། །སྟོང་གསུམ་རྒྱུགས་ཕྱིར་ཆིབས་སུ་བོང་བུ་ཆིབས། །དྲག་མོ་འགུགས་བྱེད་གསུམ་ལ་
ཕྱག་འཚལ་བསྟོད། །ཁྱོད་ཀྱི་གཡོན་ནས་སྤྲུལ་པའི་ལས་མཁན་ནི། །ནག་མོ་སྤྱན་གསུམ་ཁྲག་གི་རལ་པ་ཅན། །མ་རུངས་གསོད་ཕྱིར་ཕྱག་གཡས་རལ་
གྲི་འཕྱར། །གཙོ་ལ་སྟོབས་ཕྱིར་ཙིཏྟ་གཡོན་ན་ཐོགས། །དུར་ཁྲོད་ཆས་བརྒྱད་ཆིབས་སུ་བོང་བུ་ཆིབས། །དགྲ་བགེགས་གསོད་བྱེད་གསུམ་ལ་ཕྱག་

འཚལ་བསྟོད། །ཁྱོད་ཀྱི་མདུན་ནས་སྤྲུལ་པའི་ལས་མཁན་ནི། །གཅེར་མོ་སྤྱན་གསུམ་དང་ནི་མཆེ་བ་ཅན། །གནོད་བྱེད་སུན་འབྱིན་ཕྱག་གཡས་དགྲ་
སྙིང་ཐོགས། །གདུག་པ་སྐྲག་མཛད་གཡོན་ན་ཐོད་ཁྲག་འཛིན། །མཁའ་ལ་རྒྱུ་ཕྱིར་རླུང་གི་བོང་བུ་ཆིབས། །དམར་མོ་ཙ་མུན་ཏ་ལ་ཕྱག་འཚལ་བསྟོད། །
ཁྱོད་ཀྱི་རྒྱབ་ནས་ལས་བྱེད་ཕོ་ཉ་ནི། །དམར་ནག་ཕུར་པའི་ལྷ་མོ་རེ་མཱ་ཏི། །སྤྱན་གསུམ་མཆེ་གཙིགས་གཏུམ་བག་དྲེའུ་ཞོན། །ཕྱག་གཡས་རལ་གྲིས་
དམ་ཉམས་སྲོག་རྩ་གཅོད། །གཡོན་པས་ལྕགས་ཕུར་དགྲ་བོའི་སྙིང་ལ་འདེབས། །ནག་མོ་ཐུན་ཁྲག་འདེབས་ལ་ཕྱག་འཚལ་བསྟོད། །ཐུགས་ལས་སྤྲུལ་
པའི་མཁའ་འགྲོ་ཕོ་ཉ་ནི། །སྐུ་ལ་བ་གླང་ཀོ་རློན་དྲས་པ་ལ། །ཕྱེད་ནི་རེ་ལྡེ་སེར་པོའི་ཤམ་བུ་དྲས། །ཀླུ་ཡི་དབང་པོ་གཤིབས་པའི་སྐེད་བཅིངས་མཛད། །

༄༅། །ཞབས་གཉིས་ལྕགས་སྒྲོག་དག་གིས་མཛེས་པར་བརྒྱན། །ཁྲག་ཞག་མེ་ཡི་ཐིག་ལེ་ཚོམ་བུར་བྲིས། །བྷྱོཿ  བོང་བུ་གྲྭ་ཞོན་མཚན་མོར་དུར་ཁྲོད་རྒྱུ། །
བོང་བུའི་རྨིག་པ་གློག་གི་ཤུགསཅན་མ། །ཁམས་གསུམ་སྐད་ཅིག་གཅིག་ལ་བསྐོར་བར་མཛད། །གསུང་ནི་དུང་དང་འབྲུག་གི་སྒྲ་ལྟ་བུས། །མ་མོ་
མཁའ་འགྲོ་ཤ་ཟ་དབང་དུ་སྡུད། །ལྷོ་ཕྱོགས་གཤིན་རྗེའི་ཕོ་བྲང་རྟག་ཏུ་གནས། །དམ་པའི་ས་ནས་གཟུགས་སྐུ་གཉིས་གཟིགས་མ། །ཏིང་འཛིན་དབང་
ཐོབ་གཟུགས་ཁམས་གནས་སུ་བྱོན། །ཚངས་པའི་རྒྱལ་པོ་ལ་སོགས་ཕྱག་བྱས་མ། །གཞན་ལ་དབང་བསྒྱུར་འདོད་ཁམས་མཐར་ཡང་ཕྱིན། །དབང་
ཕྱུག་ཆེན་མོའི་སྐུ་ལ་དགྱེས་འཁྲུལ་མ། །སུམ་ཅུ་རྩ་གསུམ་ཚལ་བཞིར་བྱོན་པའི་ཚེ། །ལྷ་རྣམས་དབུགས་དབྱུང་བརྒྱ་བྱིན་ཕྱག་བྱས་མ། །ལྷ་མ་ཡིན་རྣམས་

ཕམ་པར་མཛད་པའི་ཚེ། །ལྷ་མིན་དབང་པོ་ཀུན་གྱིས་ཕྱག་བྱས་མ། །སྐུ་མཆོག་རི་རབ་ཆེ་དང་འགྲན་པའི་ཚེ། །ལྟེ་བའི་ཐད་ཀྱི་ཕྱོགས་ནས་ཉི་ཟླ་
འཆར། །རྒྱལ་ཆེན་བཞི་ལ་སོགས་པས་ཕྱག་བྱས་མ། །རྒྱ་མཚོའི་གཏིང་ནས་མེ་འབར་མཚོ་སྐེམ་ནུས། །ས་འོག་དབང་པོ་ཀུན་གྱིས་ཕྱག་བྱས་མ། །ལྷ་
མོ་ཁྱོད་ཀྱི་ཆོ་འཕྲུལ་འདི་བསྟན་པས། །བདུད་དང་གཤིན་རྗེའི་རྒྱལ་པོ་འདར་ཞིང་འདུད། །མ་མོ་སྲིན་པོའི་ཚོགས་རྣམས་འདར་ཞིང་སྔངས། །ཙིཏྟ་རིན་
ཆེན་གུར་ཕུབ་གཞལ་ཡས་ཁང་། །ཉི་ཟླའི་དཀྱིལ་འཁོར་བརྩེགས་པའི་འོད་ཟེར་འབར། །ཕྱོགས་བཅུའི་འཇིག་རྟེན་དུག་གི་བཅུད་བསྡུས་ནས། །ཉི་
མའི་དཀྱིལ་འཁོར་དག་ལ་ཐིམ་པར་མཛད། །དུག་གི་རླངས་པས་ནག་པོའི་ཕྱོགས་རྣམས་ཀྱི། །བཞི་བརྒྱ་རྩ་བཞིའི་ནད་རྣམས་སློང་མཛད་མ། །དེ་ཕྱིར་

༄༅། །ནད་ཀྱི་བདག་མོ་དམ་ལ་འདུས། །ཕྱོགས་བཅུའི་འཇིག་རྟེན་བདུད་རྩིའི་བཅུད་བསྡུས་ནས། །ཟླ་བའི་དཀྱིལ་འཁོར་དག་ལ་ཐིམ་པར་མཛད། །
བདུད་རྩིའི་རླངས་པས་དཀར་པོའི་ཕྱོགས་རྣམས་ཀྱི། །བཞི་བརྒྱ་རྩ་བཞིའི་ནད་རྣམས་རྩད་གཅོད་མ། །བདུད་རྩི་སྨན་གྱི་རྒྱལ་མོ་དམ་ལ་འདུས། །གང་
ཞིག་ཁྱེད་ལ་དད་ན་མ་བས་བྱམས། །དེ་ཕྱིར་མ་གཅིག་ནད་བདག་སྨན་གྱི་གཙོ། །ལྷ་མོ་ཁྱོད་ལ་བདག་གིས་རྟག་ཏུ་བསྟོད། །དེ་ནི་སྐུ་གསུང་ཐུགས་ཡོན་ཏན་ཕྲིན་
ལས་དང་བཅས་པའི་བསྟོད་པའོ། །ཞེས་དངོས་གྲུབ་འབྱུང་བའི་རྒྱུད་ལས་སོ། །སྟག་མོའི་རྔམ་སྒྲ་ལ། བྷྱོཿ  སྔོན་ཚེ་དཔག་བསམ་བྱང་ཆུབ་ཤིང་གི་དྲུང༌། །རྒྱལ་བ་ཐུབ་པ་ཆེན་པོའི་
སྤྱན་སྔ་རུ། །བསྟན་པ་གཉན་པོ་བསྲུང་བར་དམ་བཅས་པའི། །ཁྲག་འཐུང་དུད་སོལ་སྐུ་ལ་ཕྱག་འཚལ་ལོ། །ཁྱོད་ཀྱི་ཡོན་ཏན་སྟོབས་དང་གཟི་བརྗིད་ཀྱིས། །

མ་མོ་མཁའ་འགྲོ་བྱེ་བས་བསྐོར་བའི་དབུས། །གཏུམ་ཞིང་འགྱིང་བག་རྔམས་པའི་ཚུལ་དུ་བཞུགས། །སྲིད་གསུམ་ཟིལ་གྱིས་གནོན་ལ་ཕྱག་འཚལ་ལོ། །
དོན་དམ་མི་གཡོ་སྐུ་མདོག་ཤིན་ཏུ་གནག །ཀླུ་རྣམས་སྡུད་ཕྱིར་དབུ་སྐྲ་སྦྲུལ་གྱིས་བརྒྱན། །རིགས་ལྔ་རྣམ་དག་ཐོད་སྐམ་ལྔ་ཡིས་བརྒྱན། །ཐུགས་རྗེས་
འགྲོ་དོན་མཛད་ལ་ཕྱག་འཚལ་ལོ། །ཡང་དག་དོན་རྟོགས་ཐལ་ཆེན་ཚོམ་བུས་བརྒྱན། །དུག་གསུམ་སྤོང་བྱེད་རྨ་བྱའི་རྒྱལ་མཚན་བཙུགས། །དགྲ་བགེགས་
སྒྲོལ་ཕྱིར་ཁྲག་ཞག་ཐིག་ལེ་བྲིས། །རྫུ་འཕྲུལ་མཐུ་སྟོབས་ལྡན་ལ་ཕྱག་འཚལ་ལོ། །ཞེ་སྡང་དག་ཕྱིར་སྙན་གཡས་སྦྲུལ་ནག་འཕྱོ། །ཁམས་གསུམ་སྒྲ་
སྒྲོགས་སྙན་གཡོན་སེང་གེས་བརྒྱན། །སྙན་པ་སྒྲོགས་ཕྱིར་གསེར་གྱི་དྲིལ་བུ་འཕྱང་། །ཁམས་གསུམ་སྐད་ཅིག་ཁྱབ་ལ་ཕྱག་འཚལ་ལོ། །དགྲ་བགེགས་

༄༅། །འདུལ་ཕྱིར་སྤྱན་གསུམ་ཕྱོགས་བཅུར་གཟིགས། །ཤ་ཆེན་གསོལ་ཕྱིར་མི་རོ་ཞལ་དུ་བཅུག །བདུད་བཞི་འཇོམས་ཕྱིར་རྣོ་གདུག་མཆེ་བ་
གཙིགས། །མ་རུངས་རྡུལ་དུ་རློགས་ལ་ཕྱག་འཚལ་ལོ། །ཆོས་ཉིད་དོན་ལྡན་ཞིང་ཆེན་པགས་པ་གསོལ། །ཐེག་མཆོག་སུམ་ལྡན་གླང་ཆེན་ཀོ་རློན་
བརྒྱན། །སྟོང་གསུམ་གྲགས་ལྡན་རེ་ལྡེའི་ཤམ་བུ་དཀྲིས། །སྨོན་ལམ་རྣམ་དག་ལྡན་ལ་ཕྱག་འཚལ་ལོ། །དགྲ་སྲོག་གཅོད་ཕྱིར་ཕྱག་གཡས་རལ་གྲི་
ཕྱར། །བདུད་ཁྲག་གསོལ་ཕྱིར་འོག་མ་ཐོད་རློན་འཛིན། །སྲིད་གསུམ་སྒྲོལ་ཕྱིར་གཡོན་པས་ཤཀྟི་བསྣམས། །གཡུལ་ངོ་བཟློག་ཕྱིར་འོག་མས་ཏྲི་ཤཱུལ་
འཛིན། །ཆོས་ཉིད་དོན་རྟོགས་རུས་པའི་རྒྱན་གྱིས་སྤྲས། །ལྷ་མིན་འདུལ་མཛད་ཐོད་རློན་དོ་ཤལ་བྱས། །རྫུ་འཕྲུལ་སྟོན་ཕྱིར་ལྕགས་སྒྲོག་འབར་བས་

བརྒྱན། །བདུད་དཔུང་སྐྲག་པར་མཛད་ལ་ཕྱག་འཚལ་ལོ། །སྲིན་པོ་འདུལ་ཕྱིར་སྤྲུལ་པའི་བོང་བུའི་ཆིབས། །སྟོང་གསུམ་ཁྱབ་ཕྱིར་འཚུབ་མའི་ནང་ན་
བཞུགས། །དུར་ཁྲོད་གནས་ཕྱིར་ཤ་ཟ་མང་པོས་བསྐོར། །སྣང་སྲིད་དབང་སྡུད་གསུང་ནི་འབྲུག་ལྟར་སྒྲོགས། །རྣམ་རྟོག་སྲེག་མཛད་མེ་དཔུང་དབུས་ན་
བཞུགས། །སྟོབས་ཆེན་དམ་ཚིག་ཅན་ལ་ཕྱག་འཚལ་བསྟོད། །བྷྱོཿ  ཁྱོད་ཀྱི་གཡས་ནས་སྤྲུལ་པའི་ལས་མཁན་ནི། །དམར་མོ་སྤྱན་གསུམ་ལྕགས་ཀྱི་
རལ་པ་ཅན། །ཕྱག་གཡས་ལྕགས་ཀྱུས་དགྲ་བགེགས་སྙིང་ནས་འགུགས། །དམ་ཉམས་འཆིང་བྱེད་ཞགས་པ་གཡོན་ན་ཐོགས། །སྟོང་གསུམ་རྒྱུགས་
ཕྱིར་ཆིབས་སུ་བོང་བུ་ཆིབས། །དྲག་མོ་འགུགས་བྱེད་གསུམ་ལ་ཕྱག་འཚལ་བསྟོད། །ཁྱོད་ཀྱི་གཡོན་ནས་སྤྲུལ་པའི་ལས་མཁན་ནི། །ནག་མོ་སྤྱན་གསུམ་

༄༅། །ཁྲག་གི་རལ་པ་ཅན། །མ་རུངས་གསོད་ཕྱིར་ཕྱག་གཡས་རལ་གྲི་འཕྱར། །གཙོ་ལ་སྟོབས་ཕྱིར་ཙིཏྟ་གཡོན་ན་ཐོགས། །དུར་ཁྲོད་ཆས་བརྒྱད་
ཆིབས་སུ་བོང་བུ་ཆིབས། །དགྲ་བགེགས་གསོད་བྱེད་གསུམ་ལ་ཕྱག་འཚལ་བསྟོད། །ཁྱོད་ཀྱི་མདུན་ནས་སྤྲུལ་པའི་ལས་མཁན་ནི། །གཅེར་མོ་སྤྱན་
གསུམ་དང་ནི་མཆེ་བ་ཅན། །གནོད་བྱེད་སུན་འབྱིན་ཕྱག་གཡས་དགྲ་སྙིང་ཐོགས། །གདུག་པ་སྐྲག་མཛད་གཡོན་ན་ཐོད་ཁྲག་འཛིན། །མཁའ་ལ་རྒྱུ་
ཕྱིར་རླུང་གི་བོང་བུ་ཆིབས། །དམར་མོ་ཙ་མུན་ཏ་ལ་ཕྱག་འཚལ་བསྟོད། །ཁྱོད་ཀྱི་རྒྱབ་ནས་ལས་བྱེད་ཕོ་ཉ་ནི། །དམར་ནག་ཕུར་པའི་ལྷ་མོ་རེ་མཱ་ཏི། །
སྤྱན་གསུམ་མཆེ་གཙིགས་གཏུམ་བག་དྲེའུ་ཞོན། །ཕྱག་གཡས་རལ་གྲིས་དམ་ཉམས་སྲོག་རྩ་གཅོད། །གཡོན་པས་ལྕགས་ཕུར་དགྲ་བོའི་སྙིང་ལ་འདེབས། །

ནག་མོ་ཐུན་ཁྲག་འདེབས་ལ་ཕྱག་འཚལ་བསྟོད། །ཐུགས་ལས་སྤྲུལ་པའི་མཁའ་འགྲོ་ཕོ་ཉ་ནི། །སྐུ་མདོག་དཀར་སེར་དམར་ནག་བོང་བུ་ཆིབས། །
ཕྱག་གཡས་གྲི་གུག་གཡོན་པས་བྷནྡྷ་བསྣམས། །ཕྲིན་ལས་སྒྲུབ་མཛད་བཞི་ལ་ཕྱག་འཚལ་བསྟོད། །ཁྲག་འཐུང་ནག་མོའི་སྤྱན་སྔར་ཁས་བླངས་
པའི། །ཤར་ནས་ལས་མཁན་སྤྲུལ་པའི་ཕོ་ཉ་ནི། དཀར་མོ་ཞལ་གཅིག་ཕྱག་གཉིས་སེང་གེའི་གདོང༌། །དུར་ཁྲོད་ཆས་བརྒྱད་གྲི་དང་ཐོད་པ་འཛིན། །
དྲེལ་ནག་རྐང་གསུམ་ཆིབས་ནས་ཕྱོགས་བཅུར་རྒྱུགས། །འགྱིང་ཞིང་དགྲ་བགེགས་རོལ་ལ་ཕྱག་འཚལ་བསྟོད། །ལྷོ་ནས་དམར་ནག་ཞལ་གཅིག་སྟག་
གི་གདོང་། །དུར་ཁྲོད་ཆས་བརྒྱད་གྲི་དང་ཐོད་པ་འཛིན། །དྲེའུ་ནག་རྐང་གསུམ་ཆིབས་ནས་གནོད་བྱེད་ཀྱི། །ཁྲོ་ཞིང་ཤ་ཁྲག་རོལ་ལ་ཕྱག་འཚལ་བསྟོད། །

༄༅། །ནུབ་ནས་སྔོ་ནག་ཞལ་གཅིག་སྤྱང་ཀིའི་གདོང་། །དུར་ཁྲོད་ཆས་བརྒྱད་གྲི་དང་ཐོད་པ་འཛིན། །དྲེའུ་ནག་རྐང་གསུམ་ཆིབས་ནས་བགེགས་
རྣམས་འཇོམ། །རྒྱུགས་ཤིང་དགྲ་ཤ་རོལ་ལ་ཕྱག་འཚལ་བསྟོད། །བྱང་ནས་མཐིང་ནག་ཞལ་གཅིག་ཕག་གི་གདོང༌། །དུར་ཁྲོད་ཆས་བརྒྱད་གྲི་དང་ཐོད་
པ་འཛིན། །དྲེའུ་ནག་རྐང་གསུམ་ཆིབས་ནས་འབྱུང་པོའི་ཤ། །འདུར་ཞིང་ཞལ་དུ་སྟོབས་ལ་ཕྱག་འཚལ་བསྟོད། །བྱང་ཤར་མཚམས་ནས་སྨུག་ནག་བྱ་
རྒོད་གདོང༌། །དུར་ཁྲོད་ཆས་བརྒྱད་གྲི་དང་ཐོད་པ་འཛིན། །དྲེའུ་ནག་ཞོན་ནས་དགྲ་བགེགས་ཤ་ཁྲག་རྣམས། །རྔམས་ཤིང་རྔམ་ཞིང་རོལ་ལ་ཕྱག་
འཚལ་བསྟོད། །ཤར་ལྷོ་མཚམས་ནས་མུན་མདོག་ཀྱུང་ཀའི་གདོང་། །དུར་ཁྲོད་ཆས་བརྒྱད་གྲི་དང་ཐོད་པ་འཛིན། །དྲེའུ་ནག་ཞོན་ནས་བདུད་ཁྲག་མ་ལུས་

པ། །འཆང་ཞིང་འཆང་ཞིང་གསོལ་ལ་ཕྱག་འཚལ་བསྟོད། །ལྷོ་ནུབ་མཚམས་ནས་ཁྲག་མདོག་དུར་བྱའི་གདོང་། །དུར་ཁྲོད་ཆས་བརྒྱད་གྲི་དང་ཐོད་པ་
འཛིན། །དྲེའུ་ནག་ཞོན་ཉམས་པའི་སྲོག་དང་འབྲལ། །རྒོད་ཅིང་རྒོད་ཅིང་འཇོམས་ལ་ཕྱག་འཚལ་བསྟོད། །ནུབ་བྱང་མཚམས་ནས་དུད་མདོག་བྱ་རོག་
གདོང་། །དུར་ཁྲོད་ཆས་བརྒྱད་གྲི་དང་ཐོད་པ་འཛིན། །དྲེའུ་ནག་ཞོན་ནས་དགྲ་བགེགས་སྙིང་ནས་འདྲེན། །ལྡིང་ཞིང་ལྡིང་ཞིང་རོལ་ལ་ཕྱག་འཚལ་
བསྟོད། །ལས་མཁན་ཕོ་ཉ་ནག་མོ་ཀཾ་ཀའི་གདོང་། །ཀུན་ཀྱང་མདའ་གཞུ་སྤུ་གྲི་བྷནྡྷ་དང་། །སྦྲུལ་ནག་བྷནྡྷ་རྒྱུ་ཞགས་ནད་རྐྱལ་བསྣམས། །མ་རུང་
འཆིང་བྱེད་རྣམས་ལ་ཕྱག་འཚལ་བསྟོད། །ཞིང་ཆེན་སྟོད་གཡོགས་རེ་ལྡེའི་ཤམ་བུ་དཀྲིས། །ཐོད་རློན་དོ་ཤལ་ཆིབས་སུ་སྟག་སྤྱང་དང༌། །སྤྲེའུ་དྲེའུ་

༄༅། །ནག་ཞོན་ནས་ཕོ་ཉ་འགྱེད། །དགྲ་བགེགས་སྒྲོལ་བྱེད་བཞི་ལ་ཕྱག་འཚལ་བསྟོད། །གཞན་ཡང་ལས་མཁན་ནག་མོ་འབུམ་སྡེ་དང་། །མ་མོ་མཁའ་
འགྲོ་བདུད་མོ་བྱེ་བའི་ཚོགས། །ནག་མོ་གཅེར་བུ་འཇིགས་ཤིང་སྐྲ་ཤལ་བ། །ཞལ་གཅིག་ཕྱག་གཉིས་གྲི་དང་ཐོད་པ་འཛིན། །སྟོང་ཁམས་མ་ལུས་སྤྲིན་
གྱི་ཚོགས་ལྟར་གཏིབ། །སྲིད་གསུམ་གཡོ་བར་མཛད་ལ་ཕྱག་འཚལ་བསྟོད། །དེ་ལྟར་བསྟོད་ཅིང་ཁྱེད་ལ་ཞུ་བ་ནི། །སྔོན་གྱི་ཐུགས་དམ་གཉན་པོ་
བརྩེར་དགོངས་ལ། །བདག་ཅག་རྣལ་འབྱོར་དམ་ཚིག་ལྡན་པ་དང་། །བསྟན་ལ་རབ་དད་དཀར་པོའི་ཕྱོགས་རྣམས་ལ། །བདུད་རྩིའི་རྒྱུན་ཕབ་ནད་
རྣམས་ཞི་བ་དང་། །ལོངས་སྤྱོད་ཚེ་དང་འབྲུ་སོགས་འཕེལ་བར་མཛོད། །མ་རུངས་སེམས་འཛིན་ནག་པོའི་ཕྱོགས་རྣམས་ལ། །དུག་གི་རླུང་བུས་ནད་ཀྱིས་

གཟིར་ཞིང་སློང་། །ཁོང་ཁྲག་སྐྱུགས་ཤིང་ཆོ་ངེས་གནམ་དུ་འབོད། །སྨྱོ་འབོག་བྱེད་ཅིང་བདུན་རྒྱུད་རྩད་ནས་ཆོད། །བདུད་དང་དགྲ་བགེགས་མ་ལུས་
རྡུལ་དུ་རློག །བསྟན་པ་སྲུང་བའི་ལས་འདི་མྱུར་དུ་སྒྲུབས། །ཞེས་བིཪྺ་པས་མཛད་པའོ། །བྷྱོཿ  རྒྱ་མཚོའི་ཀློང་ནས་མེ་འབར་ཁྱོད། །མཚོ་རྣམས་སྐེམ་པར་ནུས་
མ་སྟེ། །བུད་མེད་ཐམས་ཅད་ཞི་མཛད་ཕྱིར། །ལྷ་ཆེན་སྐུ་ཡི་ཕྱེད་དུ་བཞག །རྫོང་དང་དཀའ་ཟློག་ནག་མོ་ཆེ། །ལྷ་དང་ལྷ་མིན་ཕྱག་བྱས་མ། །མི་ནད་
གང་ཡིན་ཁྱོད་མིང་ཤེས། །དེ་ལ་འཇིགས་པ་མེད་པར་འགྱུར། །གཤིན་རྗེའི་ལྕམ་མོ་བདུད་ཀྱི་ཡུམ། །འདོད་པ་ཁམས་ཀྱི་དབང་ཕྱུག་མ། །སངས་རྒྱས་
བསྟན་པ་བསྲུང་བ་ཡི། །དཔལ་ལྡན་ལྷ་མོ་ཁྱོད་ལ་བསྟོད། །བྷྱོཿ  ཏིལ་མར་གྱིས་བསྐུས་ལེན་བུ་གཅིག་འཕྱང་རོ་ཉེའི་རྣ་ཆས་སྒེག་ཅིང་ཆ་ལུགས་མ་ལུས་

༄༅། །འཆང་། །རྒྱབ་ཏུ་རྐང་སྒྲོག་ལྕགས་ལས་བྱས་པ་གཅིག་གིས་རང་གི་རྐང་པ་མཛེས་པར་བྱས་པ་སྟེ། །གཅེར་བུ་བོང་བུ་ཞོན་ནས་འགྲོ་བ་འདི་ན་
རྒྱུ་བ་དེ་ནི་ལྷ་མོ་ཁྱོད་ཡིན་ཏེ། །བདག་གིས་མཛེས་པར་ཤེས་ཀྱིས་གཞན་ལྟས་ཁྱོད་ཀྱི་སྤྱོད་པ་མཚོ་ཆེན་དོན་དག་སུ་ཡིས་ཤེས། །འཁོར་བ་འཇིག་པའི་
ཚེ་ན་མི་ལུས་དག་ལས་ཁྲག་དང་ཞག་འཛག་དུད་པ་འཐུལ་བ་ན། །ལྷ་མོ་མཆེ་བ་མི་བཟད་གཙིགས་པ་ཁྱོད་ཀྱི་ཞལ་དུ་འགྲོ་ཀུན་སྐད་ཅིག་ཙམ་གྱིས་
ཞུགས་པར་གྱུར། །ནག་མོ་མི་ཐོད་ཐོགས་པ་ཁྱོད་ནི་རྣལ་འབྱོར་སྒྲུབ་པོའི་སྤྱོད་ཡུལ་ཅན་དེ་དུར་ཁྲོད་དགྱེས། །ཁྱོད་ནི་གཡོན་ཅན་མནན་ཅིང་ནད་དང་
འཆི་བའི་འཇིགས་པ་སེལ་ཞིང་མི་ཟད་དྲིལ་ཡང་སྒྲོགས། །ཁྱོད་ནི་དཔའ་བོ་དག་གི་མགོ་ནི་ཅོད་པན་ལེགས་སྤྲས་གཡུལ་དུ་མཚོན་གྱིས་བསད་པ་ཡི། །
ཕྲེང་བ་ཐོགས་ཤིང་གར་བྱེད་ལག་པ་གཉེན་བརྐྱང་རྐུབ་ཚོས་ཆེ་ཞིང་ཀླུ་དབང་གཤིབས་པ་ཡི། །སྐེ་རགས་འཆིང་ཞིང་ལག་ན་མདུང་དང་རལ་གྲི་ཐོགས་
ཤིང་ཁྲག་གི་ཆང་གིས་མྱོས་གྱུར་པས། །མིག་རྩ་དམར་པོར་གྱུར་ཅིང་མཚན་མོ་དུར་ཁྲོད་རྒྱུ་བའི་འབྱུང་པོ་ཕལ་ཆེར་རྣམས་ཀྱིས་མཐོར། །ཀོ་རློན་ཆན་
པས་དྲས་ཏེ་བརྒྱངས་པའི་གོས་ཀྱི་ན་བཟའི་སྟོད་གཡོགས་སྨད་ནི་རེ་ལྡེ་སེར་པོས་དཀྲིས། །མི་ཡི་རྒྱུ་མ་གསར་པའི་སྦུབས་ཀྱིས་ཞལ་གྱི་ཟླ་བ་བརྒྱན་ཅིང་
དྲིལ་བུ་འགྲམ་པར་འཁྲོལ། །ལུས་ནི་སྣུམ་གྱིས་གསར་དུ་བྱུགས་ཤིང་ཁྲག་དང་ཞག་མང་འཛག་པའི་ཐིག་ལེས་ཚོམ་བུ་དཀྲིས། །མི་ཡི་ཤ་ལ་སོ་ཡིས་
ཆེམ་ཆེམ་གཅོད་བྱེད་ཐོད་པ་ཅན་དེས་བདག་ལ་སྐྱོང་གྱུར་ཅིག །དྲག་པོ་དྲག་མོ་མི་བཟད་མི་ཤ་ཁ་ན་ཐོགས་པ་སྔོན་ཆད་མ་བྱུང་ཁྱོད་མཐོང་ནས། །

༄༅། །མ་མོ་རྣམས་ཀྱང་སྐྲག་ཅིང་རྟབ་ལ་རྔམས་པ་འདོན་ཅིང་མིག་རྩ་རིག་རིག་ཁྱོད་ལ་འདུད། །ནག་མོ་བཟང་མོ་ལུས་མདོག་ནག་ཅིང་བཟོད་པར་
དཀའ་བ་ཁྱོད་ལ་བརྒྱ་བྱིན་ལ་སོགས་ཀྱང༌། །ཉིན་གཅིག་བཞིན་དུ་བསྟོད་པར་བྱེད་ཅིང་གཤིན་རྗེའི་རྒྱལ་པོ་ཉིད་ཀྱང་འདར་ཞིང་འདུ་བར་བྱེད། །མི་
རྣམས་དང་ནི་འགྲོ་བ་མ་ལུས་འཇུག་བཏུལ་བས་ན་ཁྱོད་ཀྱི་རྣ་བ་ཡ་གཅིག་ལ། །བྲང་གིས་འགྲོ་བའི་གདེངས་ཀ་སྟོང་དང་ལྡན་པ་གཅིག་གིས་རྒྱབ་ནས་
ཁྱོད་ལ་རྒྱན་དུ་བྱས། །ཡ་གཅིག་ལ་ནི་སེང་གེ་མཚུངས་མེད་འཕྱང་ཞིང་རྒྱ་མཚོའི་མཐའ་བསྐོར་ས་གཞི་མ་ལུས་གནོན། །སྟེང་ནས་འབྱུང་བའི་འོད་ཟེར་
སྟོང་ལྡན་དེ་ནི་ཁྱོད་ཀྱི་ལྟེ་བའི་ཕྱོགས་སུ་བཞག །བསྟོད་པ་འདི་གཉིས་གཟུངས་ནས་ཕྱུང་བའོ། །དེ་ལྟར་བསྟོད་པ་རྣམས་ཀྱི་རྗེས་སུ། ཨོཾ་རུ་རུ་རོ་རུ་བི་དྷིཥྵ་བ་དྷཱ་སི་ཀ་མ་ལ་རཀྵ་

སི་ཧཱུྃ་བྷོ། གནོད་བྱེད་དགྲ་བགེགས་མཱ་ར་ཡ་ཕཊ། ཅེས་བརྒྱ་རྩ་བརྒྱད་དམ་ཡང་ན་ཉི་ཤུ་རྩ་གཅིག་བཟླ་ཞེས་རྒྱ་གཞུང་དུ་འབྱུང་། དེ་ནས་བཟླས་པ་བྱ་བ་ནི། ལྷ་མོའི་ཐུགས་ཀར་ཉི་
མའི་དཀྱིལ་འཁོར་གྱི་སྟེང་དུ་ས་བོན་ཧཱུྃ་གི་མཐར། ཨོཾ་ཧཱུྃ་ཤྲཱི་ཡ་དེ་ཝཱི་ཀཱ་ལི་ཀཱ་ལི་མ་ཧཱ་ཀཱ་ལི་ཧཱུྃ་བྷྱོཿ  ཞེས་སྙིང་པོ་སྔགས་ཕྲེང་ནག་པོས་བསྐོར་བར་གྱུར།
རང་གི་ཐུགས་ཀ་ནས་འོད་ཟེར་སྤྲོས་ལྷ་མོའི་ཐུགས་ཀར་ཕོག ཐུགས་དམ་གྱི་རྒྱུད་བསྐུལ་ཏེ་སྔོན་གྱི་གཡའ་དམ་གཉན་པོ་དྲན་པས་ལྷ་མོའི་ཐུགས་ཀ་
ནས་འོད་ཟེར་འཕྲོས། འཁོར་དང་དྲེགས་པ་ཅན་ཐམས་ཅད་ཀྱི་སྙིང་ཀར་ཕོག དེ་དག་གི་རྒྱུད་བསྐུལ། མཐུ་དང་ནུས་པ་ཐམས་ཅད་གཙོ་མོའི་ཐུགས་
ཀར་བསྡུས། སྐུ་གསུང་ཐུགས་ཀྱི་དངོས་གྲུབ་འོད་ཟེར་སྣ་ལྔའི་ཚུལ་དུ་བྱུང་བ་བདག་ཉིད་ཀྱི་ཐུགས་ཀར་ཐིམ་པར་གྱུར། ཅེས་སྙིང་པོ་ཅི་ནུས་བཟླ། རྒྱ་གཞུང་དུ། །

༄༅། །དེ་ལྟར་བྱས་པས་བདུན་ནམ་བཅུ་བཞི་ཡིས། །ལྷ་མོ་གཙོ་འཁོར་ཞལ་མཐོང་གསུང་ཡང་ཐོས། །འབྲིང་གིས་ཉམས་དང་ཐ་མས་རྨི་ལམ་སྟེ། །ལུས་དང་གྲིབ་ལྟར་འཁོར་བས་ཅི་བསམ་འགྲུབ། །ཅེས་
གསུངས་པ་བཞིན་ནོ། །དེ་ལྟར་བཟླས་པའི་མཐར་ལག་གཉིས་ཁུ་ཚུར་བཅངས་ལ། མཛུབ་མོ་གཉིས་བསྒྲེངས་ཏེ་ཁ་འགྲམ་གཡས་གཡོན་དུ་བཞག་པས་མཆེ་བ་ལྟར་བྱས་ཏེ་བདུད་རྩི་བྲན་ལ། ཨོ་བྷྱོ་བྷ་ཏ་
ལི་བྷ་ཏ་ལི་ཚེ། ཞེས་ལན་གསུམ་བརྗོད། ཧཱུྃ་བྷྱོཿ  དུར་ཁྲོད་བདག་མོ་དངོས་གྲུབ་ཞལ། །གཏུམ་མོ་མཆེ་གཙིགས་ཡི་དྭགས་ཁ། །དམ་ཚིག་སྲུང་མ་ཁྲག་དགའ་
མོ། །ཀཱི་ལིའི་སྒྲ་སྒྲོག་སྦྱོར་ཟིན་མ། །དུར་ཁྲོད་རོ་ཡི་ཚལ་དབུས་ན། །ཚོགས་དང་ཕོ་ཉར་བཅས་པ་རུ། །གཙིགས་བྱེད་གཏུམ་མོ་དུད་སོལ་མ། །གསོལ་
ཅིག་བཞེས་ཤིག་དམ་ཚིག་ལྷ། །གནས་སུ་གནས་པར་མཛད་དུ་གསོལ། །བདག་གི་སེམས་ལ་ཅི་འདོད་པ། །དེ་ནི་ཁྱོད་ཀྱིས་གྲུབ་པར་མཛོད། །བདག་གི་

ལས་ནི་ཅི་བྱེད་ཀྱང་། །དེ་ལ་ཀུན་གྱིས་གྲོགས་མཛོད་ཅིག །ལྷ་མོ་ནག་མོ་མཐུ་མོ་ཆེ། །འཕགས་མ་ཁྱེད་ལ་ཕྱག་འཚལ་བསྟོད། །འཇིག་རྟེན་འདི་ན་མཐུ་
རྩལ་ཆེ། །བདག་གིས་ཁྱེད་ལ་བསྟོད་ལགས་ན། །བཀྲ་ཤིས་མཆོག་གྲུབ་སེམས་བདེར་གནས། །ཡིད་མྱུར་རྫུ་འཕྲུལ་མཐུ་སྟོབས་ལྡན། །མ་མོར་བྱེད་
ཅིང་འཇིག་རྟེན་སྐྱོད། །དཔལ་ལྡན་བརྟན་སྤྱོད་རྫུ་འཕྲུལ་ཆེ། །འཐབ་མོ་གཡུལ་ལས་ཤིན་ཏུ་རྒྱལ། །གཤིན་རྗེའི་སྲིང་མོ་ཡིན་པར་སྟོན། །གོས་སུ་ཞིང་
ཆེན་རེ་ལྡེ་གསོལ། །སྤྱན་རྩ་དམར་ལ་སྡང་མིག་ཅན། །སྤྱན་མིག་མཐོང་ན་ཀུན་ཀྱང་དངངས། །དད་ཅིང་ཕྱོགས་པ་རྣམས་སྡུད་ཅིང་། །དྲང་སྲོང་བདེན་
པའི་ཚིག་གིས་ནི། །ལྷ་མོ་ཁྱེད་ལ་བདག་གིས་བསྟོད། །རྨ་བྱའི་སྒྲོ་ནི་རྒྱལ་མཚན་བྱས། །རྟག་ཏུ་འཇིག་རྟེན་སྡུད་པར་བྱེད། །སེང་གེ་སྟག་དང་སྤྱང་ཀུ་

༄༅། །དང་། །ཕག་དང་འུག་པ་བྱ་རོག་སོགས། །རྟག་ཏུ་ཀུན་ནས་བསྐོར་བར་བྱེད། །རྡོ་རྗེ་དྲིལ་ཆེན་འཁྲོལ་བར་བྱེད། །ཁྱེད་ལ་བསྟོད་དེ་ཕྱག་ཀྱང་
འཚལ། །བསྟན་ལ་གནོད་པའི་གདུག་པ་ཀུན། །མྱུར་དུ་བསྒྲལ་བའི་ཕྲིན་ལས་མཛོད། །ཉིན་དང་མཚན་ཏུ་བྱ་ར་མཛོད། །བཅོལ་བའི་ཕྲིན་ལས་འགྲུབ་
པར་མཛོད། །གྲྀཧྣ་གྲྀཧྣ་སརྦ་དུཥྚཾ་བྷཀྵ་བྷཀྵ། །ཕྲེཾ་ཕྲུཾ་ཕྲིཾཕྲོཾ་ཕཊ་སྭཱ་ཧཱ། ཞེས་བརྗོད་ལ་སེ་གོལ་གདབ་ཅིང་གཏོར་མ་འབུལ་བ་མོས། ཞེས་པཎ་ཆེན་ནཱ་རོ་པས་གསུངས་སོ། །ཚོགས་
མཆོད་བྱེད་པ་སྤྲོ་ན། རྗེ་བཙུན་མར་པ་ཡབ་སྲས་བརྒྱུད་པའི་ཕྱག་བཞེས་ལྟར་མར་ལུགས་རྒྱུད་སྡེ་སྤྱིའི་ཚོགས་མཆོད་རིག་འཛིན་དགྱེས་སྟོན་གྱིས་ཚོགས་མཆོད་བྱ། སྔགས་མཆོད་ཀྱི་སྐབས་སུ་གོང་དུ་སྨོས་པའི་
གཏོར་སྔགས་ཀྱིས་ཁྱད་པར་དུ་མཆོད་དགོས་སོ། །ཚོགས་ཀྱི་བསྐང་བཤགས་མཇུག་ཏུ་ལྷ་མོའི་བསྐང་བཤགས་བྱ་དགོས་སོ། །བསྐང་བཤགས་ནི།བྷྱོ། དགའ་བའི་ཚལ་གྱི་དུརྑྲོད་ནས། །འདས་

དང་མ་བྱོན་ད་ལྟར་གྱི། །བསྟན་པ་སྲུང་བར་མངའ་གསོལ་བའི། །ཆོས་སྐྱོང་སྲུང་མ་དུད་སོལ་མ། །ཁྱོད་ཀྱི་ཐུགས་དམ་གཉན་པོ་ནི། །རིག་འཛིན་རྣལ་
འབྱོར་བདག་གིས་བསྐང་། །དམ་ཅན་སྲུང་མ་འདིར་བྱོན་ཅིག །རྣལ་འབྱོར་དགྲ་ལྷ་འདིར་བྱོན་ཅིག །འབོད་པའི་དམ་རྫས་ཡིན་པའི་ཕྱིར། །གཡབ་
དར་ནག་པོས་ཐུགས་དམ་བསྐང༌། །སྒྲུབ་པའི་དམ་རྫས་ཡིན་པའི་ཕྱིར། །རྟག་གཏོར་ཆེན་པོས་ཐུགས་དམ་བསྐང༌། །མ་དང་མི་འབྲལ་འགྲོགས་པའི་
ཕྱིར། །རྒྱུན་གྱི་གཏོར་མས་ཐུགས་དམ་བསྐང་། །དམ་ཚིག་གཉན་པོ་བསྲེ་བའི་ཕྱིར། །བདུད་རྩི་སྨན་གྱིས་ཐུགས་དམ་བསྐང༌། །བསྟན་པའི་དམ་རྫས་
ཡིན་པའི་ཕྱིར། །དགྲ་བགེགས་ཤ་དང་ནལ་བུའི་ཤ། །མཱཾ་སའི་བྱེ་བྲག་དཔག་མེད་ཀྱིས། །བསྐང་ངོ་ཁྱེད་ཀྱི་ཐུགས་དམ་བསྐང་། །དགྱེས་པའི་དམ་རྫས་

༄༅། །ཡིན་པའི་ཕྱིར། །ར་ནག་ཁྲག་དང་བྱ་ནག་ཁྲག །དགྲ་བགེགས་ཁྲག་ལ་སོགས་པ་ཡི། །རཀྟའི་རྒྱ་མཚོས་ཐུགས་དམ་བསྐང༌། །དགྲ་བགེགས་
གསུར་ལ་རྔམས་པའི་ཕྱིར། །ཚིལ་ཆེན་དུད་པས་ཐུགས་དམ་བསྐང་། །ཆུ་དང་ཚལ་སྐྱེས་མེ་ཏོག་དང་། །ཙནྡན་ཨ་ཀ་རུ་སྤོས་དང་། །དྲི་བཟང་སྦྱར་བའི་
ཡོན་ཆབ་ཀྱིས། །བསྐང་ངོ་ཁྱེད་ཀྱི་ཐུགས་དམ་བསྐང་། །གྲོ་ནས་འབྲས་ཀྱི་བཤོས་གཙང་དང་། །འབྲུ་རྩི་ཞུན་ཆེན་སྣང་གསལ་སོགས། །ཕྱི་ཡི་མཆོད་པ་
རྣམ་ལྔ་ཡི། །བསྐང་ངོ་ཁྱེད་ཀྱི་ཐུགས་དམ་བསྐང་། །གཟུགས་སྡུག་སྒྲ་སྙན་དྲི་ཞིམ་པ། །རོ་བཟང་རེག་བྱ་འཇམ་པ་ཡི། །འདོད་པའི་ཡོན་ཏན་རྣམ་ལྔ་
ཡི། །བསྐང་ངོ་ཁྱེད་ཀྱི་ཐུགས་དམ་བསྐང་། །མི་རྟ་གླང་སོགས་ཤ་ལྔ་དང་། །བྱང་སེམས་རྒྱུངས་པ་རཀྟ་སོགས། །བདུད་རྩི་ལྔ་ལ་སོགས་པ་ཡི། །གསང་

བའི་མཆོད་པས་ཐུགས་དམ་བསྐང་། །བཟའ་བའི་དམ་རྫས་ཡིན་པའི་ཕྱིར། །བཤོས་གཙང་དམར་གྱིས་བརྒྱན་པ་དང་། །ཆང་དང་ཁུར་བ་སྒོག་བཙོང་
སོགས། །ཚོགས་ཀྱི་མཆོད་པས་ཐུགས་དམ་བསྐང་། །ཕྱི་ཡི་རྟེན་རྫས་ཡིན་པའི་ཕྱིར། །བོང་བུ་གྲྭ་དམར་ལུག་ནག་དང་། །དར་ནག་བྷཉྫམ་རལ་གྱིས། །
བསྐང་ངོ་ཁྱེད་ཀྱི་ཐུགས་དམ་བསྐང་། །ནང་གི་རྟེན་རྫས་ཡིན་པའི་ཕྱིར། །རྨ་བྱ་ནོར་བུའི་རྒྱལ་མཚན་དང་། །ནལ་བུའི་རྒྱལ་མཚན་བྷཉྫ་ཡིས། །བསྐང་ངོ་
ཁྱེད་ཀྱི་ཐུགས་དམ་བསྐང་། །གསང་བའི་རྟེན་རྫས་ཡིན་པའི་ཕྱིར། ཨ་མྲྀ་ཏ་དང་མྱོས་བྱེད་བཅུད། །དགྲ་བགེགས་གྲི་སྙིང་ནལ་བུའི་སྙིང༌། །ཙིཏྟ་སྙིང་
གིས་ཐུགས་དམ་བསྐང་། །སྐུ་ཡི་རྟེན་རྫས་ཡིན་པའི་ཕྱིར། །ལུགས་སྐུ་འདག་སྐུ་བྲིས་སྐུ་དང༌། །དར་སྐུ་སྐུ་འབག་ལ་སོགས་ཀྱིས། །བསྐང་ངོ་ཁྱེད་ཀྱི་

༄༅། །ཐུགས་དམ་བསྐང་། །གསུང་གི་རྟེན་རྫས་ཡིན་པའི་ཕྱིར། །རྔ་དང་རྫ་རྔ་རྔ་ཆེན་དང༌། །འཁར་རྔ་དུང་དང་ཆ་ལང་དང་། །གདུང་བའི་དབྱངས་
ཀྱིས་ཐུགས་དམ་བསྐང་། །དམ་ཚིག་གཉན་པོ་བསྐུལ་བའི་ཕྱིར། །དམ་ཚིག་དྲིལ་བུས་ཐུགས་དམ་བསྐང་། །ཕྲིན་ལས་གཉན་པོ་བསྐུལ་བའི་ཕྱིར། །
ཅང་ཏེའུ་སྒྲ་ཡིས་ཐུགས་དམ་བསྐང་། །འཇིག་རྟེན་དབང་དུ་སྡུད་པའི་ཕྱིར། །གསང་བའི་རྔེའུ་ཆུང་ཐུགས་དམ་བསྐང༌། །ཐུགས་དམ་གནད་ནས་བསྐུལ་
བའི་ཕྱིར། །ཕྱག་རྒྱ་སྔགས་དང་ཏིང་འཛིན་དང་། །སྙིང་པོ་འཛབ་ཀྱི་བཟླས་པ་ཡིས། །བསྐང་ངོ་ཁྱེད་ཀྱི་ཐུགས་དམ་བསྐང་། །བྷོ། གཞན་ཡང་ཐུགས་
དམ་བསྐང་བ་ནི། །ཤ་ཁྲག་དམར་གྱི་གཏོར་མ་འདིས། །འགུགས་བྱེད་མ་དང་གསོད་བྱེད་མ། །ལས་མཁན་རྣམས་ཀྱི་ཐུགས་དམ་བསྐང་། །ཕྲིན་ལས་

རྣམ་བཞི་སྒྲུབ་བྱེད་པའི། །མཁའ་འགྲོ་བཞི་ཡི་ཐུགས་དམ་བསྐང་། །དགྲ་བགེགས་མ་ལུས་སྒྲོལ་བྱེད་པའི། །གདོང་ཅན་བརྒྱད་ཀྱི་ཐུགས་དམ་བསྐང་། །
ཉམས་པའི་ཤ་ཁྲག་ཟ་བྱེད་པའི། །སྒོ་མ་བཞི་ཡི་ཐུགས་དམ་བསྐང་། །དྲག་པོའི་ལས་ལ་འགྱེད་པའི་ཕྱིར། །ནག་མོ་འབུམ་སྡེའི་ཐུགས་དམ་བསྐང་། །
གཞན་ཡང་སྤྲུལ་པའི་ལས་མཁན་ནི། །དཀར་མོ་སེར་མོ་དམར་མོ་དང༌། །ལྗང་ནག་ལ་སོགས་འབུམ་སྡེའི་ཚོགས། །བསྐང་ངོ་ཁྱེད་ཀྱི་ཐུགས་དམ་
བསྐང་། །བདུད་ཀྱི་དམག་དཔུང་བཟློག་པའི་ཕྱིར། །ཡང་སྤྲུལ་བྱེ་བའི་ཐུགས་དམ་བསྐང་། །མཉེས་པའི་རྟེན་དང་མ་ཉམས་ཕུད། །ཚོགས་དང་མཆོད་
གཏོར་རྒྱ་ཆེན་འདིས། །འདོད་ཁམས་མ་མོ་ཀུན་གྱི་གཙོ། །འཁོར་བཅས་ཐུགས་དམ་བསྐང་གྱུར་ཅིག །དེ་ལྟར་ལྷ་མོ་འཁོར་བཅས་ཀྱི། །ཐུགས་དམ་

༄༅། །བསྐང་བའི་བྱིན་བརླབས་ཀྱིས། །རིག་འཛིན་རྣལ་འབྱོར་བདག་ཅག་ལ། །མཁའ་འགྲོའི་ཉམས་ཆགས་བྱུང་བ་བསྐང་། །འཇིག་རྟེན་མཁའ་
འགྲོའི་གནོད་པ་ཟློག །མ་མོའི་དལ་ཡམས་བྱུང་བ་ཟློག །གཤིན་རྗེའི་ཁྲམ་ཁ་བཏབ་པ་ཟློག བདུད་ཀྱི་ཞགས་པ་ནག་པོ་ཆོད། །བནྡེའི་བྱད་ཁ་སླར་ལ་
སྒྱུར། །སྡེ་བརྒྱད་གནོད་པ་ཐམས་ཅད་ཟློག །གཞན་གྱི་རྦད་འདྲེ་ཕུར་ཁ་སྒྱུར། །རྨི་ལྟས་མཚན་མ་ངན་པ་ཟློག །ལོ་ཀེག་ཟླ་ཀེག་ཐམས་ཅད་སྒྱུར། །
སྡང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པའི་ཚོགས། །ཐམས་ཅད་ཐལ་བ་རྡུལ་དུ་རློག །བདག་ཅག་རྣལ་འབྱོར་ཐམས་ཅད་
ཀྱི། །དམ་ཚིག་ཉམས་པ་སྐོང་གྱུར་ཅིག །མཆོག་དང་ཐུན་མོང་ལ་སོགས་པའི། །དངོས་གྲུབ་མ་ལུས་སྩལ་དུ་གསོལ། །ཚེ་དང་དབང་ཕྱུག་སྤེལ་དུ་གསོལ། །

དཔལ་དང་གྲགས་པ་བསྒྲུབ་ཏུ་གསོལ། །འཁོར་དང་བསྟན་པ་བསྲུང་དུ་གསོལ། །ཉིན་དང་མཚན་དུ་བྱ་ར་མཛོད། །ལེགས་དང་སྤྲོད་ལ་ཉེས་དང་
བསྣོལ། །བསམ་པ་སྒྲུབ་ལ་རེ་བ་སྐོངས། །མཐུ་སྟོབས་སྐྱེད་ལ་དཔུང་གཉེན་མཛོད། །ལུས་དང་གྲིབ་མ་བཞིན་དུ་འགྲོགས། །ཉིན་དང་མཚན་དུ་བྱ་ར་
མཛོད། །གཞན་ཡང་ཡིད་ལ་ཅི་འདོད་པ། །དེ་ནི་ཁྱེད་ཀྱིས་སྒྲུབ་པར་མཛོད། །ཅེས་རྔོག་ཀུན་དགའ་རྒྱལ་མཚན་གྱིས་མཛད་པའོ། །དེ་ནས་བཤགས་པ་བྱ་བ་ནི། ཧཱུྃ། །འགྲོ་
བའི་དོན་དུ་སྐུ་མཆོག་འཇིགས་པ་ལ། །མ་ལུས་ཁྱད་པར་གསལ་བར་མཛད་པ་ནི། །ང་རྒྱལ་དྲེགས་པ་ཅན་རྣམ་འཇོམས་མཛད་པའི། །ཡོན་ཏན་རྫོགས་
པའི་སྐུ་ལ་ཕྱགའཚལ་ལོ། །འདའ་དཀའ་རྡོ་རྗེ་དམ་ཚིག་གཏན་གྱི་གཉེར། །བསྲུང་བར་དམ་བཅས་སྐུ་ཡི་དམ་ཚིག་ལ། །སྐུ་ཡི་སྤྱོད་པ་ཚུལ་བཞིན་མ་རྟོགས་

༄༅། །ཏེ། །ཁམས་གསུམ་ཁྱབ་པའི་སྐུ་ལ་བཟོད་པར་གསོལ། །རྣལ་འབྱོར་གདུང་འཚོབ་བདག་ཅག་འདིར་འདུས་རྣམས། །སྤྱི་དང་ཁྱད་པར་དམ་
ཚིག་མི་གཏོང་ཡང་། །ཀློང་དུ་གྱུར་པའི་གོམས་ཤས་རྩལ་ཆུང་བས། །མ་གཅིག་ལྷ་མོའི་སྐུ་ལ་བཟོད་པར་གསོལ། །ཐུགས་རྗེས་ངེས་པར་གཟིགས་པའི་
ལྷ་མོ་ལ། །དམ་རྫ་ས་གཙང་མའི་མཆོད་པ་མ་བཤམས་ཏེ། །ཕོངས་སེམས་དབང་གིས་མཆོད་པའི་རྒྱུ་ཆུང་བ། །རྫོང་མོ་དཀའ་ཟློག་སྐུ་ལ་བཟོད་པར་
གསོལ། །མ་གཅིག་སྐུ་མདོག་ཕྱག་མཚན་ཆ་ལུགས་ལ། །དོན་དང་མཐུན་པར་ཚུལ་བཞིན་མ་བྲིས་ཏེ། །འཕགས་མའི་ཐུགས་རྗེས་གཡེལ་བར་གྱུར་པ་
རྣམས། །བདུད་ལས་རྒྱལ་བའི་སྐུ་ལ་བཟོད་པར་གསོལ། །བུ་ཡི་ཚུལ་གྱིས་རྒྱུ་ཡི་དམ་ཚིག་ལ། །ལེ་ལོ་གཉིད་དབང་གཡེང་བྲེལ་གཏམ་ལ་སོགས། །

ཐུགས་དང་འགལ་བར་གྱུར་པ་ཅི་མཆིས་པ། །ཐུགས་རྗེས་ཆེན་པོས་ཚངས་པར་སྩལ་དུ་གསོལ། །དངོས་གྲུབ་འབྱུང་བའི་རྒྱུད་ལས་གསུངས་སོ། །བསྐང་བཤགས་གྲངས་
བསགས་པར་མོས་ན། བྷྱོ། རྣམ་མེད་དབྱིངས་ཀྱི་རྡོ་རྗེ་བཙུན་མོའི་མཁར། །གསང་བ་མཆོག་གི་སྦས་པའི་མ་མོ་རུ། །རྣམ་ཐར་གསུམ་གྱི་བརྟུལ་ཞུགས་འཆང་
བ་མོ། །སྐྱེ་མེད་དབྱིངས་ལ་རང་བྱུང་མདངས་ཤར་ཏེ། །རྒྱུ་རྐྱེན་ལས་འདས་རོལ་པ་ཆེན་མོའི་སྐུ། །ཕྱག་རྒྱ་རྣམ་པ་ཀུན་ལྡན་ཟིལ་གནོན་ཅན། །དབྱིངས་
ཀྱི་རྒྱལ་མོ་འཇིགས་མཛད་ཁྲག་འཐུང་མའི། །རྩོལ་སྒྲུབ་ལས་འདས་རང་བཞིན་གྲུབ་པའི་ལྷ། །མ་སྐྱེས་གསལ་རྫོགས་སྒྱུ་འཕྲུལ་དཀྱིལ་འཁོར་ཚོགས། །
ཕྱི་ནང་གསང་བའི་ཡེ་ཤེས་སྒྱུ་མའི་རྟེན། །ཕྱག་རྒྱ་སྔགས་དང་ཏིང་འཛིན་དབྱིངས་སུ་བསྐང་། །བདུད་རྩི་སྨན་དང་ཉོན་མོངས་ཆགས་ཆེན་ཁྲག །གདོད་

༄༅། །ནས་རྣམ་དག་ཡེ་ཤེས་ཀློང་དུ་བསྐང་། །བདེ་སྟོང་ཕྱག་རྒྱ་བཅུ་དྲུག་དགའ་བས་སྦྱོར། །ཞིང་བཅུའི་དྲེགས་པ་ཚིམ་པ་གསུམ་གྱིས་བསྒྲལ། །སྣང་
སྲིད་གཞི་བཞེངས་དག་པའི་སྡེར་ཆེན་དུ། །མ་བཅོས་ཀུན་བཟླུམས་ཐིག་ལེ་གཏོར་ཆེན་བཤམ། །དོན་དམ་ལྷན་སྐྱེས་བཞི་སྦྱོར་རྒྱན་གྱིས་མཛེས། །རང་
བྱུང་རྒྱལ་མོ་ཉག་གཅིག་དོན་གྱི་ལྷར། །བདེ་སྟོང་རྡོ་རྗེ་རོལ་པའི་རྩལ་གྱིས་བསྟབ། །རང་བཞིན་བསྲུང་མེད་དམ་ཚིག་ས་མ་ཡ། །འགལ་ཉམས་འདས་
རལ་ཀུན་རྟོག་བག་ཆགས་སྤྲིན། །སྤང་བླང་འཛིན་མེད་ནམ་མཁའ་ཀློང་དུ་དེངས། །གདོད་ནས་རྣམ་དག་ཆོས་དབྱིངས་སྒྱུ་མའི་འཕྲུལ། །སྣ་ཚོགས་མ་
ངེས་ཨ་འཐས་གྲུབ་པའི་མཐའ། །མཐའ་བྲལ་འོད་གསལ་ཀློང་དུ་སོར་ཆུད་ཅིག །འདོད་ཁམས་རྒྱལ་མོའི་ཐུགས་དམ་ཐིག་ལེ་དཔལ། །མཐུ་དང་རྫུ་

འཕྲུལ་ཐོགས་མེད་རྡོ་རྗེ་ཤུགས། །གཡའ་དམ་གཉན་པོ་འགྱུར་མེད་རྡོ་རྗེ་རྒྱ། །རྟག་ཁྱབ་ལྷུན་གྲུབ་ཕྲིན་ལས་མི་འགྱུར་གཟེར། །ཨེ་ཝཾ་ཟུང་འཇུག་
བཀའ་བབས་བཞི་ལྡན་གྱི། །ངེས་གསང་སྒྲུབ་བརྒྱུད་སྙིང་པོ་དགྱེས་མཛད་བསྟན། །ཕྲིན་ལས་ནམ་མཁའི་མཐའ་དང་རོ་སྙོམས་མཛོད། །ཅེས་སྒྲུབ་བརྒྱུད་
པས་སོ། །དེ་ལྟར་བཤགས་ནས་ཚོགས་མཆོད་ཕུལ་བ་སོགས་ཚོགས་ལ་ལོངས་སྤྱོད། ཐུགས་དམ་བསྐུལ་ཞིང་ཕྲིན་ལས་བཅོལ་བ་ནི། བྷྱོ། མ་གཡེལ་མ་གཡེལ་དམ་ཅན་ཚོགས། །བོས་
པའི་ཚེ་ན་སྙན་མ་སྲ། །བསྟེན་པའི་ཚེ་ན་རྒྱང་མ་རིང་། །བསྒྲུབ་པའི་ཚེ་ན་གོང་མ་གཡེལ། །རྦད་པའི་ཚེ་ན་མཐུ་མ་ཆུང་། །ཤ་ཁྲག་བཟན་དུ་བོར་ནས་
ཁྱོད་སྒྲུབ་བོ། །ལུས་སྲོག་འབེན་ཏུ་བཙུགས་ནས་ཁྱེད་སྒྲུབ་བོ། །དམ་རྫས་རྟེན་ཏུ་བཙུགས་ནས་ཁྱོད་སྒྲུབ་བོ། །ཕུག་པ་ཞྭ་ལྟར་གོན་ནས་ཁྱོད་སྒྲུབ་བོ། །།

༄༅། །རྣལ་འབྱོར་བུ་ནི་གཙང་ཤོད་ཉ་བཞིན་ཉུལ། །དམ་ཉམས་དགྲ་ནི་གངས་སྟོད་སེང་བཞིན་རྒྱུ། །ས་སྟེང་འདི་ན་བདག་ལ་མགོན་མེད་པས། །མ་
གཅིག་དམ་ཅན་ཐུགས་རྗེས་མི་དགོས་སམ། །འཁོར་གྱི་ཚོགས་ལ་བཀའ་ནན་མི་མཛད་དམ། །དམ་ཉམས་དགྲ་ལ་ཕྲིན་ལས་མི་མཛད་དམ། །ལྷ་མོ་མི་
ཕམ་ཡི་དམ་སྲོག་གི་ལྷ། །རྣལ་འབྱོར་ཀུན་གྱི་དགྲ་ལྷ་མོ། །ནག་མོ་ཆེན་པོ་ཆར་སྤྲིན་མདོག །དཔལ་ལྡན་ལྷ་མོ་ཐུགས་དམ་ཅན། །རྡོ་རྗེ་ལྕམ་གཅིག་
ལས་མཁན་མ། །སྲོག་གཅོད་ནད་བཏང་བོང་ཞོན་མ། །རྣལ་འབྱོར་བདག་གི་སྡོང་གྲོགས་མཛོད། །དམ་ཉམས་ཀུན་གྱི་བདུད་གཅོད་མ། །དམ་ཚིག་
ཅན་གྱི་ཚེ་འཛིན་མ། །ལེགས་ཉེས་ཀུན་གྱི་སྟངས་འཛིན་མ། །འཁོར་དང་བཅས་པ་ཁྱེད་རྣམས་ཀྱིས། །རྒྱལ་བའི་སྤྱན་སྔར་ཞལ་བཞེས་པའི། །ཐུགས་

དམ་གཉན་པོ་མ་བསྙེལ་བར། །བདག་ཅག་དཔོན་སློབ་འཁོར་བཅས་ཀྱི། །བསམ་པ་ཡིད་བཞིན་བསྒྲུབ་པར་མཛོད། །རྣལ་འབྱོར་དམ་ཚིག་ལྡན་པ་
ལ། །མཆོག་དང་ཐུན་མོང་དངོས་གྲུབ་སྩོལ། །ནད་གདོན་སྡུག་བསྔལ་ཞི་བ་དང་། །ཚེ་བསོད་དཔལ་འབྱོར་རྒྱས་པ་དང་། །ཁམས་གསུམ་དབང་དུ་སྡུད་
པ་དང་། །དགྲ་བགེགས་གནོད་བྱེད་བརླག་པར་མཛོད། །འཁོར་རྣམས་ཕོ་ཉ་ད་ཐོང་ལ། །བསྟན་པ་བཤིག་པའི་དམ་ཉམས་འདི། །བདུན་རྒྱུད་རྩད་
ནས་ཆོད་ལ་ཤོག །ལོ་དང་ཟླ་བ་མ་བཞག་པར། །ཞག་དང་ཟ་མ་ཉིད་དུ་སྒྲོལ། །རྒྱུན་གྱི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་
མཛོད། །ཅེས་རྒྱུད་ཚིག་མཐའ་བསྒྱུར་དང་བཅས་སོ། །ཧཱུྃ་བྷྱོཿ  སྲིད་གསུམ་དུར་ཁྲོད་གནས་མཆོག་ནས། །ཁྲག་ཆེན་རྒྱ་མཚོ་འཁྱིལ་བའི་དབུས། །ཀེང་རུས་རི་རབ་

༄༅། །འབར་བའི་སྟེང་། །བམ་རོ་ཕོ་མོ་བསྣོལ་བའི་སྟེང༌། །མ་མོ་མཁའ་འགྲོའི་དེད་དཔོན་ཆེ། །མི་སྡུག་དུད་པའི་སོལ་བ་ཅན། །ནག་མོ་འབར་བའི་
དུས་ལ་བབ། །རྡོ་རྗེ་འཆང་དབང་ཤ་ཝ་རི། །ནཱ་རོ་མར་རྔོག་བརྒྱུད་པར་བཅས། །སྤྱན་སྔར་ཁྱོད་ཀྱིས་ཁས་བླངས་པ། །སངས་རྒྱས་བསྟན་པ་སྲུང་བ་
དང༌། །རྣལ་འབྱོར་སྒྲུབ་པོ་སྐྱོང་བ་དང་། །དམ་ཉམས་དགྲ་བགེགས་སྒྲོལ་བར་བྱེད། །དེ་ལྟའི་ཁས་བླངས་དམ་བཅས་པའི། །ད་ལྟ་དགོངས་སམ་མ་མོའི་
ཚོགས། །དམ་ལ་གནས་པའི་གྲོགས་མཛད་མ། །བསྟན་པ་སྲུང་བའི་མ་མོ་ཆེ། །སྒྲུབ་བརྒྱུད་བསྟན་སྲུང་མཐུ་རྩལ་ཅན། །རྣལ་འབྱོར་བདག་གི་བཀའ་
སྲུང་མ། །སྔགས་འཆང་བདག་གི་དགྲ་ལྷ་མོ། །མ་མོ་དུད་པའི་སོལ་བ་མ། །ཐུགས་དམ་བསྐུལ་ལོ་ལས་མཛོད་ཅིག །བྷྱོཿ  ཨཉྫི་དྷ་རིའི་སྙེམས་པ་མོ། །

མ་མོ་མཆེད་ལྔའི་དུས་ལ་བབ། །གསང་བ་མཁའ་འགྲོ་མཁའ་སྤྱོད་མ། །ཕྱག་བརྙན་ཚོགས་ཀྱི་དུས་ལ་བབ། །བྷྱོཿ  ཞིང་སྐྱོང་ཊཱ་ཀི་ཀུན་གྱི་གཙོ། །ལས་
མཛད་སྤྲུལ་པའི་ཕྲ་མེན་མ། །གཙོ་མོའི་བཀའ་སྡོད་དྲག་ཤུལ་ཅན། །ཧ་ར་སིདྡྷིའི་དུས་ལ་བབ། །བྷྱོཿ  མ་མོ་འཁོར་དང་བཅས་པ་ཡི། །ཐུགས་དམ་གཉན་
པོ་གནད་ནས་བསྐུལ། །མ་གཡེལ་དམ་ལས་མ་འདའ་བར། །བཅོལ་བའི་ལས་ཀྱི་དགྲ་བགེགས་རྣམས། །སོད་ཅིག་ཐུལ་ཞིག་ས་མ་ཡ། །ཞེས་ཐུགས་དམ་
བསྐུལ་ལ། གཏོར་མ་ལ་སྨན་རག་ཀྱང་བྲན་ལ། ཧཱུྃ་བྷྱོཿ  མ་མོ་ལས་མཛད་འཁོར་དང་བཅས། །དྲང་སྲོང་ཁྲོས་པའི་ཞལ་གདང་ཞིང་། །ལྗགས་འདྲིལ་མཆེ་གཙིགས་
རྔམ་ཚུལ་གྱིས། །དགྲ་བགེགས་ཤ་ལ་ཁ་རཾ་ཁཱ་ཧི། །དགྲ་བགེགས་ཁྲག་ལ་ཁ་རཾ་ཁཱ་ཧི། །དགྲ་བགེགས་རུས་པར་ཁ་རཾ་ཁཱ་ཧི། །དགྲ་བགེགས་སྙིང་ལ་ཁ་

༄༅། །རཾ་ཁཱ་ཧི། །དགྲ་བགེགས་ཀླད་པར་ཁ་རཾ་ཁཱ་ཧི། །རྐང་དང་ཁུ་བར་ཁ་རཾ་ཁཱ་ཧི། །ཆུ་སེར་ལྤགས་པར་ཁ་རཾ་ཁཱ་ཧི། །ནང་ཁྲོལ་རྣམས་ལ་ཁ་རཾ་ཁཱ་
ཧི། །དོན་སྙིང་རྣམས་ལ་ཁ་རཾ་ཁཱ་ཧི། །སྣོད་དྲུག་རྣམས་ལ་ཁ་རཾ་ཁཱ་ཧི། །རྒྱུས་པ་རྩ་ལ་ཁ་རཾ་ཁཱ་ཧི། །དུག་ལྔའི་ཕུང་པོར་ཁ་རཾ་ཁཱ་ཧི། །དགྲ་བོའི་ལས་
ཚོགས་བཞེས་ནས་ཀྱང་། །རྣལ་འབྱོར་ཤེས་པ་ཡེ་ཤེས་ལྔའི། །ངོ་བོ་ཉིད་དུ་འཚང་རྒྱ་བར། །ཡེ་ཤེས་མ་མོ་ཁྱོད་ཀྱིས་མཛོད། །ཨོཾ་མ་ཧཱ་ཀཱ་ལཱི་དེ་ཝཱི་ས་པ་
རི་ཝཱ་ར་བྷྱཿ  མ་ཧཱ་མཾ་ས། །རཀྟ། ཙིཏྟ། གོ་རོ་ཙ་ན། བ་སུ་ཏ། བོདྡྷི་ཙིཏྟ་ལ་ཁ་རཾ་ཁཱ་ཧི། ཞེས་གཏོར་མ་ཕུལ། བྷོ། འཇིགས་བྱེད་དུད་པའི་སོལ་བ་མ། །ཌཱ་ཀི་
ཕོ་ཉ་ལས་མཁན་ཚོགས། །སྒྲུབ་གནས་གཉན་པོ་འདིར་གཤེགས་ལ། །འདོད་ཡོན་བརྒྱན་པའི་གཏོར་མ་བཞེས། །ཤ་ཁྲག་དམར་གྱི་གཏོར་མ་བཞེས། །

བདུད་རྩི་སྨན་གྱི་མཆོད་པ་བཞེས། །དམར་ཆེན་རཀྟའི་མཆོད་པ་བཞེས། །ཕྲིན་ལས་བསྒྲུབས་པའི་གཏང་རག་དང་། །བཅོལ་བའི་ལས་ཀྱི་མཆོད་པ་
འབུལ། །བྱུར་དང་དལ་ཡམས་དགྲ་ལ་ཕོབས། །དམ་སྲི་འབྱུང་པོ་བགེགས་ལ་བྷྱོ། །ཆགས་ཆེན་རྨི་ལྟས་མཚན་ངན་ཟློག །དོན་བརྒྱུད་སྙིང་པོའི་བསྟན་
པ་སྲུངས། །བསྟན་འཛིན་སྐུ་ཚེ་ཡུན་དུ་སྲིངས། །བསླབ་གསུམ་འདུས་སྡེ་ཕྱོགས་བཅུར་སྤེལ། །མ་གཡེལ་རྣལ་འབྱོར་སྟངས་འགྲོགས་གྱིས། །བཅོལ་
བའི་ཕྲིན་ལས་ཐོགས་མེད་མཛོད། །ཅེས་སྒྲུབ་བརྒྱུད་པས་སོ། བསྟོད་བསྡུས་ནི། བྷོ༔ ལྷ་མོ་ནག་མོ་མཐུ་མོ་ཆེ། །འཕགས་མ་ཁྱོད་ལ་ཕྱག་འཚལ་ལོ། །འཇིག་
རྟེན་འདི་ན་མཐུ་རྩལ་ཆེ། །བདག་གིས་གུས་ཤིང་བསྟོད་ལགས་ན། །བཀྲ་ཤིས་མཆོག་གྲུབ་གཏེར་གནས་མ། །ཡིད་མྱུར་རྫུ་འཕྲུལ་མཐུ་སྟོབས་ཅན། །

༄༅། །མ་མོར་བྱེད་ཅིང་འཇིག་རྟེན་སྐྱོང་། །དཔའ་བརྟན་རྟགས་སྤྱོད་བརྩོན་འགྲུས་ཆེ། །འཐབ་མོའི་གཡུལ་ལས་ཤིན་ཏུ་རྒྱལ། །གཤིན་རྗེའི་སྲིང་མོ་
ཡིན་པའི་རྟགས། །གོས་སུ་ཞིང་ཆེན་རེ་ལྡེ་གསོལ། །སྤྱན་རྩ་དམར་ལ་སྡང་མིག་ཅན། །སྤྱན་རྩ་མཐོང་ན་ཀུན་ཀྱང་འདར། །དད་ཅིང་ཕྱོགས་རྣམས་ཀུན་
སྡུད་ཅིང་། །དྲང་སྲོང་བདེན་པའི་ཚིག་གིས་ནི། །ལྷ་མོ་ཁྱོད་ལ་བདག་གིས་བསྟོད། །རྨ་བྱའི་སྒྲོ་ནི་རྒྱན་ཆ་བྱས། །རྟག་ཏུ་འཇིག་རྟེན་སྡུད་པར་བྱེད། ། 
སེངྒེ་སྟག་དང་སྤྱང་ཀི་དང༌། །དོམ་དྲེད་ཝ་སྤྱང་འཕར་བ་སོགས། །རྟག་ཏུ་ཀུན་གྱིས་བསྐོར་བར་བྱེད། །རྡོ་རྗེ་དྲིལ་ཆེན་དཀྲོལ་བར་བྱེད། །ཁྱོད་ལ་བསྟོད་
རྒྱུད་ལས་གསུངས་སོ། །བསྙེན་སྒྲུབ་སོགས་དམིགས་བསལ་གྱི་སྐབས་སུ་མ་གཏོགས་གཏོར་ཆོག་ཙམ་ལ་འདིའི་མན་མི་དགོས་སོ། །རྗེས་ཀྱི་བྱ་བ་ནི། ཆོ་གའི་རིམ་པ་ལ་

ལྷག་ཆད་ནོར་འཁྲུལ་དུ་གྱུར་པ་བཤགས་ཤིང་ཁ་སྐོང་བའི་ཕྱིར་དུ། གང་ཡང་བདག་བློ་རྨོངས་པ་ཡིས། །མ་ཚང་བ་དང་ཉམས་པ་སོགས། །ལེགས་སྤྱད་འདི་ལ་ཉེས་གྱུར་
པ། །ཌཱ་ཀི་དམ་ཅན་ཚོགས་ལ་མཐོལ། །ཅེས་ཡིག་བརྒྱ་ལན་གསུམ་བརྗོད། བཛྲ་ལཱ་སྱ་རཱ་ག་ཡཱ་མི་ཧཱུྃ། ཞེས་མེ་ཏོག་དང་བཅས་དམ་ཚིག་གི་ལྷ་མོ་དང་། ཡེ་ཤེས་པ་དབྱེར་མེད་པར་རྟེན་
རྫས་དང་། བྲིས་སྐུའི་ཐུགས་ཀར་བསྡུ་བའམ། གཏོར་མ་དེ་ཉིད་གཤེགས་པ་ཡིན་ན། བཛྲ་མུ ཞེས་སེ་གོལ་བཏབ་པས། སྒྲུབ་པ་པོ་ཁྱོད་ཀྱིས་ཇི་ལྟར་བསྒོ་བ་བཞིན་བྱའོ། །ཞེས་ཞལ་གྱིས་བཞེས་ནས་འཁོར་
དང་བཅས་པ་ཤོ་དིར་གྱིས་གྱེས་པར་བསམ་ནས། གཏོར་མ་ལ་དཔལ་འབར་བཙུགས་ལ་ས་གཙང་སར་བསྐྱལ་ལོ། །དེ་ནས་མཇུག་ཏུ་སྨོན་ལམ་འདེབས་པ་ནི། སེམས་ཅན་ཐམས་ཅད་ནད་མེད་
ཅིང༌། །སེམས་ཅན་ཐམས་ཅད་བདེ་གྱུར་ཅིག །གང་གི་ལམ་ནས་གྲོལ་བ་ཉིད། །སངས་རྒྱས་ཉིད་དང་འཕྲད་པར་ཤོག །མ་བསྒྲལ་བ་རྣམས་བསྒྲལ་བ་

༄༅། །དང་། །མ་གྲོལ་བ་རྣམས་བདག་གི་དགྲོལ། །ད་ལྟ་ཉིད་དུ་རྗེས་བཅོལ་བའི། །ལམ་དེ་ཉིད་ལ་གནས་པར་ཤོག །ཅེས་པ་གདན་བཞིའི་རྒྱུད་ལས་གསུངས་
སོ།། ཞེས་མེ་ཏོག་དང་བཅས་འམ། གཏོར་མ་དེ་ཉིད་གཤེགས་པ་ཡིན་ན། བཛྲ་མུཿ  ཞེས་སེ་གོལ་བཏབ་པས། བསམ་ནས། གཏོར་མ་ལ་དཔལ་འབར་བཙུགས་ལ་ས་གཙང་སར་བསྐྱལ་ལོ། དེ་ནས་
མཇུག་ཏུ་སྨོན་ལམ་འདེབས་པ་ནི། སེམས་ཅན་ཐམས་ཅད་ནད་མེད་ཅིང་། །སེམས་ཅན་ཐམས་ཅད་བདེ་གྱུར་ཅིག །གང་གི་ལམ་ནས་གྲོལ་བ་ཉིད། །སངས་
རྒྱས་ཉིད་དང་འཕྲད་པར་ཤོག །མ་བསྒྲལ་བ་རྣམས་བསྒྲལ་བ་དང་། །མ་གྲོལ་བ་རྣམས་བདག་གི་དགྲོལ། །ད་ལྟ་ཉིད་དུ་རྗེས་བཅོལ་བའི། །ལམ་དེ་
ཉིད་ལ་གནས་པར་ཤོག །ཅེས་པ་གདན་བཞིའི་རྒྱུད་ལས་གསུངས་སོ། །བསྔོ་བ་བྱ་བ་ནི། བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་འདིར་ནི་མྱུར་

དུ་འཚང་རྒྱ་ཤོག །འགྲོ་ལ་ཕན་ཕྱིར་ཆོས་རྣམས་སྟོན་བྱེད་ཅིང་། །སེམས་ཅན་སྡུག་བསྔལ་མང་པོས་གཟིར་ལས་སྒྲོལ། །བདག་ནི་མངོན་པར་བྱང་ཆུབ་
ཏེ། །རང་རིག་ཡེ་ཤེས་མངོན་གྱུར་ནས། །སངས་རྒྱས་བསྟན་པ་སྲུང་སླད་དུ། །ཁྱོད་དང་མི་འབྲལ་འགྲོགས་པར་ཤོག །བཀྲ་ཤིས་ནི། དག་པ་མཁའ་སྤྱོད་
མཆོག་གི་གསེང་ལམ་ནས། །གདོད་མའི་རྒྱལ་སར་སྐུ་བཞིའི་དཔལ་བརྙེས་པའི། །བཀའ་བརྒྱུད་རིག་འཛིན་གྲུབ་པ་རྒྱ་མཚོ་ཡིས། །རབ་འབྱམས་ཕྲིན་
ལས་སྟོན་པའི་བཀྲ་ཤིས་ཤོག །ཟབ་གསང་རྒྱུད་སྡེའི་གཉེར་གྱི་གཙོ་མོ་སྟེ། །རྫུ་འཕྲུལ་སྟོབས་ཀྱིས་སྲིད་གསུམ་དྲེགས་པ་འཇོམས། །འདོད་དགུ་ཕྲིན་
ལས་བསྒྲུབ་ལ་ཐོགས་མེད་ཅན། །ཁྲག་འཐུང་དུད་སོལ་ལྷ་མོའི་བཀྲ་ཤིས་ཤོག །འདོད་ཁམས་དབང་ཕྱུག་གསང་གསུམ་སྒྱུ་འཕྲུལ་གར། །འགུགས་བྱེད་

༄༅། །གསོད་བྱེད་གསུམ་དང་མཁའ་འགྲོ་བཞི། །གདོང་ཅན་བརྒྱད་དང་སྒོ་མ་བཞི་ལ་སོགས། །ལས་བྱེད་མཁའ་འགྲོ་རྣམས་ཀྱི་བཀྲ་ཤིས་ཤོག །ཅེས་
དང༌། གཞན་ཡང་ཤིས་བརྗོད་ཀྱི་ཚིགས་སུ་བཅད་པ་ཅི་རིགས་སྤེལ་ལོ། །དེ་ལྟར་རྒྱལ་བའི་བསྟན་སྲུང་མདོ་རྒྱུད་མ་མོ་ཡོངས་ཀྱི་གཙོ་མོར་གྱུར་པ་འདི་ཉིད་བསྙེན་སྒྲུབ་མཆོད་བསྟོད་སོགས་བྱས་པའི་ཕན་ཡོན་
ལྷ་མོ་སྤྱི་རྒྱུད་མེ་ལྕེ་འབར་མ་དང་། སྒོས་རྒྱུད་དངོས་གྲུབ་འབྱུང་བ། རྗེ་བཙུན་མར་རྔོག་གི་གསུང་སྒྲོས་སོགས་ལས་རྒྱ་ཆེར་འབྱུང་བ་ལྟར། བསྟན་པའི་དབུ་འཕང་མཐོ། ཆོས་ཀྱི་རྒྱལ་མཚན་ཚུགས། བཤད་སྒྲུབ་
ཀྱི་འདུ་བ་འཕེལ། ཕྲིན་ལས་རྣམ་བཞི་འགྲུབ། བདུད་དང་མུ་སྟེགས་འདུལ་བ་ལ་ཆོས་སྐྱོང་གཞན་ལས་མཐུ་མྱུར་ཞིང་སྟོབས་ཆེ། ཁྱད་པར་རྗེ་བཙུན་དགྱེས་མཛད་སྤྲུལ་པའི་ལོ་ཙཱའི་བཀའ་བརྒྱུད་འཛིན་པས་
བསྟན་སྲུང་གཅིག་ཆོག་འགྲན་ཟླ་དང་བྲལ་བ་སྟེ། པཎ་ཆེན་ནཱ་རོ་པའི་གསུང་ལས། ཁྱད་པར་ཆོས་སྐྱོང་རྣམ་གསུམ་ལས། །དུད་སོལ་ལྷ་མོ་རྒྱུད་སྲུང་མཆོག །བུ་ཚ་ཡང་ཚའི་དོན་དུ་ནི། །ལོ་ཙཱ་བ་ཡིས་སྤྱན་

དྲོངས་ལ། །དུས་གསུམ་བ་ལིཾ་མ་ཆགས་མཛོད། །མཆོག་ཐུན་དངོས་གྲུབ་འདི་ལས་འབྱུང་། །ཆུ་བོ་གངྒཱ་ཕན་ཆད་ལ། །དེ་སྔ་མེད་པའི་ཆོས་སྐྱོང་ཡིན། །ལས་སླར་མ་དགོངས་ཉམས་སུ་ལོངས། །ཞེས་གཙིགས་
སུ་གདམས་པར་མཛད་པས་མངའ་བདག་མར་པ་ལོ་ཙཱའི་བཀའ་བརྒྱུད་འཛིན་པ་ཡིན་ཕྱིན་ཆད་ཆོས་སྲུང་འདི་ཉིད་སྲོག་ལྟར་གཅེས་པར་བསྟེན་དགོས་པར་སྣང་ངོ་། །རིགས་ཀུན་ཁྱབ་བདག་སྟོན་པ་ཡིས། །རྡོ་
རྗེ་རྒྱུད་ལས་ཡང་བསྔགས་ཤིང་། །རྒྱ་གར་གྲུབ་པའི་སློབ་དཔོན་དང་། །བོད་ཀྱི་གྲུབ་ཐོབ་རིག་འཛིན་གྱིས། །གཙིགས་སུ་བསྟེན་ཅིང་ཡང་མཆོད་པའི། །འདོད་ཁམས་དབང་ཕྱུག་དུད་སོལ་མ། །ཐུབ་བསྟན་
སྲུང་བའི་ཐུ་བོ་སྟེ། །ཌཱ་ཀི་ཕལ་གྱིས་བསྐྲུན་གནས་མིན། །ངེས་གསང་མར་པ་བཀའ་བརྒྱུད་ཀྱི། །དོན་བརྒྱུད་ཡིད་བཞིན་དབང་གི་རྒྱལ། །བསྲེ་བསླད་མནོལ་བའི་དྲི་མ་རྣམས། །བྱི་དོར་བྱེད་པའི་ཕྱག་བརྙན་
མཆོག །འདི་ནི་ཉི་ཚེའི་རྫུ་འཕྲུལ་མཁའ་ལ་རྒྱུ་བ་ཡི། །ཀོ་ལང་གདུག་པའི་དྲེགས་བྱེད་མ་རུངས་མིན། །འདི་ནི་སྟོང་ཉིད་སྙིང་རྗེ་རང་གཟུགས་ཀྱི། །སྟོབས་བཅུ་མི་འཇིགས་བཞི་རྫོགས་རྒྱལ་ཡུམ་མཆོག །

༄༅། །མདོ་རྒྱུད་རབ་འབྱམས་སྙིང་པོ་གྲུབ་པའི་བཅུད། །ཆོས་སྐུ་གསེང་ལམ་འོད་གསལ་ཕྱག་རྒྱ་ཆེའི། །ཕྲིན་ལས་རྒྱ་མཚོ་འཇིག་རྟེན་གསུམ་ཁྱབ་ཏེ། །དོན་བརྒྱུད་བསྟན་པ་འབར་བའི་དགེ་ལེགས་
ཤོག །གྲུབ་དབང་སྟག་ཤམ་རྡོ་རྗེའི་གདན་ས་ཆེན་པོ་ཐུབ་བསྟན་ཆོས་འཕེལ་ནས། བཀའ་བརྒྱུད་བསྟན་སྲུང་རྒྱ་མཚོའི་མཆོད་ཆོག་ཕྱོགས་བསྒྲིགས་གནང་བའི་སྐབས་སུ། ཕྲིན་ཆོག་རྔམས་པའི་ང་རོ་ལ་འཕྲི་
སྣོན་ཅི་རིགས་ཤིག་བྱས་ཏེ་རང་གནས་ཀྱི་སྤྱིལ་བུ་སྒྲུབ་བརྒྱུད་ལྕང་ལོ་ཅན་དུ་བཀོད་པས། དབྱིངས་ཀྱི་རྒྱལ་མོས་ཕྲིན་ལས་མི་ཟད་པར་སྦྱིན་པའི་རྒྱུར་གྱུར་ཅིག། །།དགེ་ལེགས་འཕེལ། །

༄༅། །དཔལ་མགོན་པོ་ནག་པོ་ཆེན་པོའི་བསྟོད་པའི་རིམ་པ་བཞུགས་སོ། །

༄༅། ། ༈ ཧཱུྃ། གང་གི་བདེ་གཤེགས་སྤྱན་སྔར་ཞལ་གྱིས་བཞེས། །འཇིག་རྟེན་ལས་འདས་འཇིགས་བྱེད་ཆེན་པོའི་
ཚུལ། །བྱ་རོག་མིང་ཅན་བདུད་འདུལ་བསྟན་པ་སྲུང་། །དམ་ཅན་དགེ་འདུན་སྐྱོང་ལ་ཕྱག་འཚལ་བསྟོད། །དཔལ་
ལྡན་ན་ལེནྜ་ཡི་གནས་དང་སྡེ། །སྟོང་ཉིད་སྒོམ་དང་བདེ་མཆོག་རྣལ་འབྱོར་པ། །ཉེ་བར་སྲུང་མཛད་མགོན་པོ་བྱ་
རོག་གདོང་། །བསིལ་བ་ཚལ་བཞུགས་མགོན་ལ་ཕྱག་འཚལ་བསྟོད། །སློབ་དཔོན་སྨོད་ཅིང་སངས་རྒྱས་བསྟན་ལ་སྡང་། །

༄༅། །རྡོ་རྗེ་སྤུན་ཁྲོ་སེམས་ཅན་ཡོངས་ལ་འཚེ། །མ་ཉེས་ལོག་ལྟ་གང་དུ་འགྲོགས་པ་རྣམས། །གཏུམ་པོ་ཁྱོད་ཀྱིས་ཚར་
གཅོད་བརླག་པར་མཛོད། །དམ་རྫས་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་འཕྲིན་
ལས་མཛོད། །ཅེས་འཇིག་རྟེན་མགོན་པོས་མཛད་པའོ།། ། ཡུམ་གྱི་བསྟོད་པ། བྷྱོཿ  ལྷ་མོ་དུས་མཚན་རེ་མ་ཏི། །ཨེ་ཀ་ཛ་ཊི་རལ་གཅིག་
མ། །ཕྱག་བཞི་མ་ལ་འཇིགས་མ་སྟེ། །ཕྱག་གཡས་རལ་གྲི་ཏྲི་ཤུ་ལ། །གཡོན་པས་མདའ་གཞུ་དགྲ་མགོ་འཛིན། །རལ་

པའི་ཕུར་བུ་ས་ལ་དྲུད། །སྐུ་མདོག་ནག་མོ་དྲེའུ་ཞོན། །ཡང་འཁོར་མ་མོ་བྱེ་བས་བསྐོར། །བརྒྱན་པའི་གཏོར་མ་འདི་བཞེས་ལ། །རྣལ་འབྱོར་བདག་ཅག་
འཁོར་བཅས་ཀྱི། །རྨི་ལམ་ངན་སོགས་ཞི་བ་དང་། །ལོ་སྐག་ཟླ་སྐག་ཐམས་ཅད་བཟློག །བཅོལ་བའི་འཕྲིན་ལས་གྲུབ་པར་མཛོད།། ༈ དཔལ་བཞི་མ། བྷྱོཿ
ལྷ་ལ་དབང་བསྒྱུར་ལྷ་མོ་དཔལ་འབར་མ། །དབང་ཕྱུག་སྲས་མོ་དཀར་མོ་དུང་སྐྱོང་མ། །སུམ་ཅུ་རྩ་གསུམ་གནས་ཀྱི་གཙོ་མོ་མཛད། །ལྷ་མོ་དཔལ་
འབར་མ་ལ་བདག་བསྟོད་དོ།། བྷྱོཿ  ཀླུ་ལ་དབང་བསྒྱུར་ཀླུ་མོ་དཔལ་འབར་མ། །གཙུག་ན་རིན་ཆེན་བུ་མོ་ཡིད་འོང་མ། །རོལ་པའི་མཚོ་བདུན་གནས་
ཀྱི་གཙོ་མོ་མཛད། །ཀླུ་མོ་དཔལ་འབར་མ་ལ་བདག་བསྟོད་དོ། །བྷྱོཿ  གནོད་སྦྱིན་དབང་བསྒྱུར་གནོད་སྦྱིན་དཔལ་འབར་མ། །གང་བ་བཟང་པོའི་བུ་

༄༅། །མོ་ཤིང་གྲིབ་ཅན། །ནགས་ཚལ་དྲྭ་བ་ཅན་གྱི་གཙོ་མོ་མཛད། །གནོད་སྦྱིན་དཔལ་འབར་མ་ལ་བདག་བསྟོད་དོ། ། བྷྱོཿ  བདུད་ལ་དབང་བསྒྱུར་
བདུད་མོ་དཔལ་འབར་མ། །རེ་ལྡེ་མགོ་ཉག་བུ་མོ་རེ་མ་ཏི། །བདུད་མཁར་རྩེ་དགུ་གནས་ཀྱི་གཙོ་མོ་མཛད། །བདུད་མོ་དཔལ་འབར་མ་ལ་བདག་
བསྟོད་དོ། །དམ་རྫས་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་འཕྲིན་ལས་མཛོད། །ཅེས་པ་འདི་རྒྱུད་ནས་བྱུང་བའོ། །དགེའོ། །

༄༅། །བསྟན་སྲུང་ཨ་ཕྱིའི་རྒྱུན་གསོལ་འཕྲིན་ལས་མྱུར་མགྱོགས་ཅེས་བྱ་བ་བཞུགས་སོ། །

༄༅། །བླ་མ་དང་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །རྒྱལ་བ་འབྲི་གུང་
པའི་བཀའ་སྲུང་ཐུན་མོང་མ་ཡིན་པ་ཨ་ཕྱི་སྣ་ནམ་བཟའ་དབང་ཕྱུག་ཆོས་ཀྱི་སྒྲོལ་མ་ལ་རྣལ་འབྱོར་
པས་རྒྱུན་ཏུ་གསོལ་ཁ་བྱེད་པར་འདོད་པས། འཕྲིན་ལས་ཀྱི་རིམ་པ་འདི་ལ་དོན་བཅུས་བསྟན་ཏེ།
དང་པོ་བཞེངས་སུ་གསོལ་བ། གཉིས་པ་སྤྱན་འདྲེན་པ། གསུམ་པ་གཞུགས་སུ་གསོལ་བ།

༄༅། །བཞི་པ་ཕྱག་བྱ་བ། ལྔ་པ་དམ་བསྲེ་བ། དྲུག་པ་སྨན་གྱིས་མཆོད་པ། བདུན་པ་མཆོད་པ་འབུལ་བ། བརྒྱད་པ་བསྟོད་པ་བྱ་བ། དགུ་
བ་འཕྲིན་ལས་བཅོལ་བ། བཅུ་པ་ཐ་ཚིག་གིས་བསྐུལ་ཞིང་འཕྲིན་ལས་བཅོལ་བའོ།། ༈ མཆོད་གཏོར་ཡོ་བྱད་རྣམས། ཨོཾ་བཛྲ་ཨ་མྲྀ་ཏ་
ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོ྅ཧཾ། སྟོང་པ་ཉིད་དུ་གྱུར། སྟོང་པའི་
ངང་ལས། རང་ཡི་དམ་དུ་གསལ་བའི་ཐུགས་ཀའི་ས་བོན་ལས་རྃ་ཡྃ་ཁྃ་གསུམ་འཕྲོས་ཏེ། རྃ་ལས་མེ་

བྱུང་མཆོད་རྫས་མ་དག་པའི་དངོས་པོ་བསྲེགས། ཡྃ་ལས་རླུང་བྱུང་བག་ཆགས་ངན་པ་ཐམས་ཅད་གཏོར། ཁྃ་ལས་ཆུ་བྱུང་གཉིས་འཛིན་གྱི་དྲི་མ་སྦྱངས།
སླར་ཡང་ཏྲཾ་འཕྲོས་ཏེ། ཏྲ་རཏྣ་ཏྲཻ་ལོ་ཀྱ་བྷྲུཾ། ཞེས་པས། ཕྱི་ནང་གསང་བའི་མཆོད་རྫས་འཇིག་རྟེན་གྱི་ཁམས་ཐམས་ཅད་ཡོངས་སུ་གང་བར་གྱུར། ཨོཾ་ཨཱཿ  ཧཱུྃ༔
གསུམ་གྱིས། ཟག་པ་མེད་པའི་འདོད་ཡོན་བཀའ་སྲུང་འཁོར་བཅས་དགྱེས་པ་བསྐྱེད་ནུས་པའི་མཆོད་སྤྲིན་བསམ་གྱིས་མི་ཁྱབ་པར་གྱུར། ཅེས་དམིགས་ལ། ཨོཾ་
བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤཾ་ཨཱཿ  ཧཱུྃ། ཨོཾ་བཛྲ་དྷུ་པཾ་ཨཱཿ  ཧཱུྃ། ཨོཾ་བཛྲ་ཨ་ལོ་ཀེ་ཨཱཿ  ཧཱུྃ། ཨོཾ་བཛྲ་གནྡྷེ་ཨཱཿ  ཧཱུྃ། ཨོཾ་བཛྲ་ནཻ་ཝི་དྱཾ་ཨཱཿ  ཧཱུྃ། ཨོཾ་
བཛྲ་ཤཔྟ་ཨཱཿཧཱུྃ། ཨོཾ་རུ་པ་བཛྲ་ཨཱཿཧཱུྃ། ཨོཾ་ཤཔྟ་བཛྲ་ཨཱཿཧཱུྃ། ཨོཾ་གནྡྷེ་བཛྲ་ཨཱཿཧཱུྃ། ཨོཾ་ར་ས་བཛྲ་ཨཱཿཧཱུྃ། ཨོཾ་སྤརྴེ་བཛྲ་ཨཱཿ  ཧཱུྃ། མ་ཧཱ་བོ་དྷི་ཙིཏྟ་སརྦ་པཉྩ་ཨ་མྲྀ་

༄༅། །ཏ་ཧཱུྃ་ཧྲཱིཿ  ཐ། མ་ཧཱ་རཀྟ་ཛྭ་ལ་མཎྜལ་ཧཱུྃ་ཧཱིཐ། མ་ཧཱ་བ་ལིཾ་ཏ་ཧཱུྃ་ཧཱིཐ། ཞེས་བྱིན་གྱིས་བརླབས་པའི་རོལ་མོ་སྒྲོག་ཅིང་། ༈ མདུན་གྱི་ནམ་མཁར་དུར་ཁྲོད་ཀྱི་
གཞལ་ཡས་ཁང་ཆེན་པོ་རབ་ཏུ་འབར་ཞིང་བརྗིད་པའི་ཀློང་དུ། རང་རང་གི་རྟེན་གཞོན་པ་དང་བཅས་པའི་སྟེང་གི་དབུས་སུ། མ་གཅིག་དཔལ་ལྡན་
དབྱིངས་ཕྱུག་ཆོས་ཀྱི་སྒྲོལ་མ་འཁོར་དང་བཅས་པ། ཤར་དུ་དྲག་བྱེད་ལས་ཀྱི་མཁའ་འགྲོ་འཁོར་དང་བཅས་པ། ལྷོར་ཡེ་ཤེས་ཀྱི་མཁའ་འགྲོ་གཙུག་ན་
ནོར་བུ་འཁོར་དང་བཅས་པ། ནུབ་ཏུ་དམ་ཚིག་གི་མཁའ་འགྲོ་ཡིད་བཞིན་ནོར་བུ་འཁོར་དང་བཅས་པ། བྱང་དུ་ལས་མཛད་དབང་གི་མཁའ་འགྲོ་འཁོར་
དང་བཅས་པ། རང་རང་གི་ཚུལ་དང་མཐུན་པའི་སྤྲུལ་པ་འཁོར་འབུམ་སྡེ་དང་བཅས་པ་ཐམས་ཅད་ཀྱང་སྐུ་མདོག་དང་གཞོན་པ་མ་ངེས་པ་དུ་མར་ལྡན་

ཞིང་ཕྱག་མཚན་སྣ་ཚོགས་པ་འཛིན་པ། གཙོ་འཁོར་ཐམས་ཅད་ཀྱི་གནས་གསུམ་ཡི་གེ་གསུམ་གྱིས་མཚན་པ། རང་གི་ཐུགས་ཀའི་འོད་ཟེར་གྱིས་བཀའ་
སྲུང་དཔལ་ལྡན་ལྷ་མོ་འཁོར་དང་བཅས་པའི་ཐུགས་དམ་གྱི་རྒྱུད་བསྐུལ་ཏེ་སྤྱན་དྲངས་པར་གྱུར། ཅེས་དམིགས་ལ། དང་པོ་བཞེངས་སུ་གསོལ་བ་ནི། ༈ ཀྱེ་དགུང་
སྔོན་དབྱིངས་ཀྱི་དཀྱིལ་འཁོར་ནས། །དབྱིངས་ཀྱི་མཁའ་འགྲོ་སྐུ་བཞེངས་ཤིག །ནམ་མཁའ་མཐིང་གི་ཁང་བཟང་ནས། །ཆོས་ཀྱི་སྒྲོལ་མ་སྐུ་བཞེངས་
ཤིག །ཤར་ཕྱོགས་དབྱིངས་ཀྱི་སྒོ་ཕྱེ་ལས། །ལས་ཀྱི་མཁའ་འགྲོ་སྐུ་བཞེངས་ཤིག །ལྷོ་ཕྱོགས་དབྱིངས་སྒོ་ཕྱེ་ལས། །ཡེ་ཤེས་མཁའ་འགྲོ་སྐུ་བཞེངས་
ཤིག །ནུབ་ཕྱོགས་དབྱིངས་ཀྱི་སྒོ་ཕྱེ་ལས། །དམ་ཚིག་མཁའ་འགྲོ་སྐུ་བཞེངས་ཤིག །བྱང་ཕྱོགས་དབྱིངས་ཀྱི་སྒོ་ཕྱེ་ལས། །དབང་གི་མཁའ་འགྲོ་སྐུ་

༄༅། །བཞེངས་ཤིག །སྐུ་གསུང་ཐུགས་གྱི་ལས་མཁན་མ། །ལས་བྱེད་མ་གསུམ་སྐུ་བཞེངས་ཤིག །ཡོན་ཏན་འཕྲིན་ལས་གཏེར་གྱི་མཛོད། །སྙིང་སྤྲུལ་
སྤུ་གྲི་སྐུ་བཞེངས་ཤིག །ཕྱོགས་བཞི་མཚམས་བརྒྱད་སྟེང་འོག་ནས། །སྤྲུལ་པའི་མ་ཚོགས་སྐུ་བཞེངས་ཤིག །གཉིས་པ་ནི། ༈ ཧྲིཿ  རང་བཞིན་ཡེ་ནས་ལྷུན་
གྱིས་གྲུབ་པ་ཡི། །མ་སྐྱེས་གསལ་རྫོགས་གསང་བའི་དཀྱིལ་འཁོར་འདིར། །སྤྱན་འདྲེན་གཤེགས་སུ་གསོལ་བའི་བསྟན་སྲུང་ནི། །ཡེ་ཤེས་ལས་ལ་སྤྲུལ་
པའི་ཌཱ་ཀི་མ། །བཀའ་དང་དམ་ལ་གནས་པའི་སྲུང་མ་མཆོག །ཆོས་ཀྱི་དབྱིངས་ལས་སྒྱུ་མའི་སྐུ་སྤྲུལ་པ། །ཡེ་ཤེས་འཇིག་རྟེན་ཚུལ་འཛིན་སྤྲུལ་འཁོར་བཅས། །
ཐུགས་དམ་རྒྱུད་བསྐུལ་གནས་འདིར་གཤེགས་སུ་གསོལ། །ནམ་མཁའ་མཐིང་བཟང་གཡུ་འོད་འབར་བའི་ཀློང་། །ཁྱད་པར་མུ་ལེ་མཐིང་བྲག་གཏེར་སྒྲོམ་

ནས། །ཆེ་ཞེས་ཆེན་མོ་ཨ་ཕྱི་སྣ་ནམ་བཟའ། །དགྲ་བགེགས་གདུག་པ་འདུལ་ཕྱིར་གཤེགས་སུ་གསོལ། །ཡེ་ཤེས་དབྱིངས་ལས་སྒྱུ་མའི་སྐུར་བསྟན་པ། །
ལས་དང་ཡེ་ཤེས་དམ་ཚིག་དབང་གི་ལྷ། །རང་རང་རིགས་མཐུན་རྒྱལ་བའི་བསྟན་བསྲུང་ཕྱིར། །ཞི་རྒྱས་དབང་དྲག་འཁོར་དང་བཅས་པ་རྣམས། །
རྣལ་འབྱོར་གདུང་བའི་ང་རོ་འབྲུག་ལྟར་སྒྲོག །འབོད་རྫས་ཅོད་པན་གཡབ་མོ་ལིངས་སེ་ལིང་། །མཆོད་གཏོར་དམ་རྫས་བདུད་རྩིའི་རྒྱ་མཚོར་བསྐྱིལ། །
དམ་གཙང་གནས་འདིར་དམ་ཚིག་ས་མཱ་ཛ། ཛཿ  ཧཱུྃ་བཾ་ཧོ། ཨ་ལ་ལ་ཧོ། ཨེ་ཧྱེ་ཧི་བྷ་ག་ཝན་ཨཱ་ཀཪྵ་ཡ་ས་མ་ཡ་ཛ། གསུམ་པ་ནི། ༈ཧྲཱིཿ དགྲ་བགེགས་རུ་ཏྲ་
བསྒྲལ་བའི་གནས་མཆོག་འདིར། །ཐོད་མཁར་རིན་ཆེན་འབར་བའི་གཞལ་ཡས་སུ། །པདྨ་ཉི་ཟླ་བཾ་ཆེན་གདན་སྟེང་དུ། །བསྟན་པ་བསྲུང་ཕྱིར་གཉིས་

༄༅། །མེད་བརྟན་པར་བཞུགས། །གནོད་བྱེད་གདུག་པ་ཞི་བའི་དཀྱིལ་འཁོར་དུ། །ཟ་བྱེད་ལས་ཀྱི་མཁའ་འགྲོ་བཞུགས་སུ་གསོལ། །ཚེ་དཔལ་ཡེ་
ཤེས་རྒྱས་པའི་དཀྱིལ་འཁོར་དུ། །དཔལ་ལྡན་ཡེ་ཤེས་མཁའ་འགྲོ་བཞུགས་སུ་གསོལ། །ཁམས་གསུམ་དབང་དུ་སྡུད་པའི་དཀྱིལ་འཁོར་དུ། །དབང་
བྱེད་དམ་ཚིག་མཁའ་འགྲོ་བཞུགས་སུ་གསོལ། །གདུག་པའི་དགྲ་བགེགས་བསྒྲལ་བའི་དཀྱིལ་འཁོར་དུ། །ལས་མཛད་དབང་གི་མཁའ་འགྲོ་བཞུགས་
སུ་གསོལ། །ཡོན་ཏན་ལྷུན་གྱིས་གྲུབ་པའི་དཀྱིལ་འཁོར་དུ། །ཚེ་དཔལ་རྒྱས་བྱེད་ལྷ་མོ་བཞུགས་སུ་གསོལ། །འཕྲིན་ལས་དྲག་པོ་ཨེ་ཡི་དཀྱིལ་འཁོར་
དུ། །བསྟན་སྲུང་མཁའ་འགྲོ་འཁོར་བཅས་བཞུགས་སུ་གསོལ། །དྷརྨ་ཏཱ་ར་ཛྙཱ་ན་ལོ་ཀ་ཌཱ་ཀི་ནི་ས་པ་རི་ཝཱ་ར་ས་མ་ཡ་སྟཾ། བཞི་པ་ནི། ཨོཾ་དྷརྨ་ཏཱ་ར་ཛྙ་ན་ལོ་

ཀ་ཌཱ་ཀི་ནཱི་ས་པ་རི་ཝ་ར་ན་མོ་ན་མ། ལྔ་པ་ནི། ཧྲཱིཿ  དབྱིངས་ཕྱུག་མཁའ་འགྲོ་གཟུ་དང་དཔང་། །དུས་འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་སྙིང་
པོའི་བར། །བདག་ཀྱང་དམ་ལས་མི་འདའ་སྟེ། །རྟག་ཏུ་ཁྱོད་ཉིད་སྒྲུབ་ཅིང་མཆོད། །ཁྱོད་ཀྱང་དམ་ལས་མ་འདའ་བར། །རྟག་ཏུ་བདག་གི་སྡོང་གྲོགས་
མཛོད། །གལ་ཏེ་དམ་ལས་འདས་གྱུར་ན། །དམ་ཚིག་གཉེན་པོའི་ཆད་པ་ཡིས། །རྡོ་རྗེ་དམྱལ་བ་ཆེན་པོར་ལྟུང་། །དེ་བས་དམ་ལས་མ་འདའ་བར། །རྡོ་
རྗེ་བདུད་རྩི་མཆོག་ལ་རོལ། །ས་མ་ཡ་མ་ཧཱ་པཉྩ་ཨ་མྲྀ་ཏ་ན་རཀྐན། །དྲུག་པ་ནི། ༈ ཨོ་ཤྭ་རི་དྷརྨ་ཏཱ་ར་ས་པ་རི་ཝཱ་ར་པཉྩ་ཨ་མྲྀ་ཏ་ཁཱ་ཧི། ཨོཾ་ཀརྨ་ཊཱ་ཀི་ནི་
ས་པ་རི་ཝཱ་ར་པཉྩ་ཨ་མྲྀ་ཏ་ཁཱ་ཧི། ཨོཾ་ཛྙཱ་ན་ཌཱ་ཀི་ནཱི་ས་པ་རི་ཝཱ་ར་པཉྩ་ཨ་མྲྀ་ཏ་ཁཱ་ཧི། ༀ་ས་མ་ཡ་ཌཱ་ཀི་ནཱི་ས་པ་རི་ཝཱ་ར་པཉྩ་ཨ་མྲྀ་ཏ་ཁཱ་ཧི། ༀ་ཝ་ཤྱཾ་ཌ་

༄༅། །ཀི་ནཱི་ས་པ་རི་ཝཱ་ར་པཉྩ་ཨ་མྲྀ་ཏ་ཁཱ་ཧི། ༀ་ཛྷཱ་ན་ལོ་ཀ་ཌཱ་ཀི་ནཱི་ས་པ་རི་ཝཱ་ར་པཉྩ་ཨ་མྲྀ་ཏ་ཁཱ་ཧི། ཞེས་བདུད་རྩི་འབུལ། བདུན་པ་ནི། ༈ ཧྲིཿ  དབྱིངས་ཕྱུག་
ལྷ་མོ་འཁོར་དང་བཅས་པ་ལ། །རྣལ་འབྱོར་བདག་གི་མཆོད་པའི་དམ་རྫས་ནི། །གཙང་ཞིང་ཡིད་འོང་དག་པའི་གནས་མཆོག་འདིར། །རིན་ཆེན་འོད་
འབར་ནོར་བུ་བཅལ་དུ་བཀྲམ། །ལྷ་རྫས་ཡོལ་བ་བླ་བྲེ་འཕན་གདུགས་བཤམས། །རིན་ཆེན་ནོར་སྣ་སྤྱན་གཟིགས་འབྱོར་པས་དཀྲིགས། །རོ་མཆོག་
བཅུད་ལྡན་ཞལ་ཟས་སྣ་ཚོགས་དང་། །བཏུང་དང་ལྡག་གཞིབ་བྱེ་བྲག་མཚོ་ལྟར་བསྐྱིལ། །མདངས་ལྡན་མེ་ཏོག་སྣ་ཚོགས་རབ་ཏུ་བཀྲམ། །ངད་བཟང་
ཤ་ཆེན་བསྲེག་སྤོས་སྤྲིན་ལྟར་གཏིབས། །སྣང་གསལ་ཞུན་གྱི་མར་མེ་འོད་དུ་འབར། །དྲི་བཟང་བཅུད་ལྡན་ཆབ་ཀྱི་བྱེ་བྲག་གཏམས། །ཤ་ལྔ་བདུད་རྩི་ལྡན་

པའི་ཞལ་ཟས་ཚོགས། །གཞན་ཡང་སྤྱན་དུ་མཛེས་ཤིང་སྙན་དབང་མཆོག །ཚིམས་པའི་དབྱངས་དང་རོལ་མོ་སྣ་ཚོགས་དང་། །སྦྱར་བའི་དྲི་དང་ལྗགས་
སུ་བསྟར་བའི་རོ། །སྐུ་ལ་རེག་འཇམ་བྱང་སེམས་དོན་གྱི་མཆོག །འཆི་མེད་ཡེ་ཤེས་བདུད་རྩི་ལྷ་ཡི་བཅུད། །རྒྱུ་རྐྱེན་སྦྱར་བའི་རཀྟ་ལྷུ་འཕྲེང་འཁྲིགས། །
རབ་མཛེས་དཔལ་གྱི་གཏོར་མ་བརྗིད་ཅིང་ཆེ། །གདུག་ཅན་བསྒྲལ་བའི་ཤ་ཁྲག་རུས་ཀྱིས་མཆོད། །འབོད་པའི་དམ་རྫས་གཡབ་དར་སྔོན་པོ་དང་། །
བཞུགས་པའི་དམ་རྫས་དཀོར་མཛོད་ནོར་དང་བཅས། །ཕྱི་ཡི་རྟེན་རྫས་འབྲི་སྔོན་ཤེལ་གོང་ལུག །རྟ་མཆོག་སྔོན་པོ་འབྲོང་ཆེན་རྒྱ་བོང་བཅས། །ནང་
གི་རྟེན་རྫས་ཁྲུང་ཁྲུང་རྒྱལ་མཚན་དང་། །གསང་རྟེན་གསེར་གཡུ་འབྲུ་སྣ་ལེབ་བརྒན་དར་། །སྐུ་གཟུགས་སྦ་ལྕག་སྲོག་འཁོར་སྐུ་ཡི་རྟེན། །འཛབ་དང་

༄༅། །བསྟོད་དབྱངས་སྙན་ཕྲེང་གསུང་གི་རྟེན། །དྲི་མེད་དངུལ་དཀར་མེ་ལོང་ཐུགས་ཀྱི་རྟེན། །བཟང་དྲུག་སྨན་སྣ་དར་ཟབ་ཡོན་ཏན་རྟེན། །རོལ་མོ་
སིལ་སྙན་སྒྲ་སྒྲོགས་འཕྲིན་ལས་རྟེན། །རྟག་རྒྱུན་བ་ལིང་གཏོར་མས་ཐུགས་དམ་བསྐང་། །རྣལ་འབྱོར་བདག་ཅག་འཁོར་དང་བཅས་པ་ཡི། །དམ་ཚིག་
ཉམས་ཆགས་ཐམས་ཅད་སོར་གསོལ་ལ། །ཡིད་སྨོན་མཆོག་དང་ཐུན་མོང་དངོས་གྲུབ་རྣམས། །མ་ལུས་མྱུར་དུ་སྩོལ་བའི་འཕྲིན་ལས་མཛོད། །བརྒྱད་པ་
བསྟོད་པ་ནི། ༈ ཀ་མ་ལོ་འདབ་རྒྱས་པའི་གེ་སར་དབུས། །ཁ་བའི་མདོག་མཚུངས་དཔལ་ལྡན་དབྱིངས་ཕྱུག་ཞལ། །ག་ཞེ་དང་བྲལ་མཚན་དཔེའི་སྨིན་
ལེགས་མ། །ང་བདག་དྲེགས་པའི་དགྲ་འཇོམས་དཔའ་མོར་འདུད། །ཅ་ཅོ་མ་རུངས་སྨྲ་བའི་གདུག་ཅན་ཚོགས། །ཆ་ལུགས་རྣམ་པ་དུ་མའི་ཆོ་འཕྲུལ་

གྱིས། །ཇ་སོགས་རོ་ལ་སྲེད་ལྡན་འདུ་བའམ། །ཉ་མོ་ལྕགས་ཀྱུས་འགུགས་མཚུངས་དེ་ལ་འདུད། །ཏ་ཐཱ་ག་ཏའི་བསྟན་པ་བསྲུང་བའི་ཕྱིར། །ཐ་དད་
མོས་པའི་བྱེ་བྲག་སྣ་ཚོགས་སུ། །ད་དུང་སྤྲུལ་པའི་སྣང་བརྙན་མི་ཟད་པས། །ན་རའི་འཇིག་རྟེན་འདུལ་བར་མཛད་ལ་བསྟོད། །པ་སངས་ལྟ་བུར་ཞི་
བའི་འོད་ཟེར་གྱིས། །ཕ་རོལ་གནོད་བྱེད་གདུག་སེམས་ཕམ་མཛད་ཅིང་། །བ་སྤུའི་དབྱིངས་ལས་སྤྲུལ་པའི་ཚོགས་སྤྲོས་ཏེ། །མ་ལུས་སེམས་ཅན་བདེ་
བར་འགོད་ལ་བསྟོད། །ཙ་རི་ཊ་སོགས་གནས་གསུམ་ཞིང་སྐྱོང་ཞིང་། །ཚ་རྔམས་མི་བཟད་རྣམ་འགྱུར་དྲག་པོ་ཡིས། །ཛ་ལང་བརྙས་བྱེད་ལོག་ལྟ་རུ་
ཏྲའི་སྡེ། །ཝ་སྐྱེས་ལ་ནི་སེང་གེ་ཇི་བཞིན་དུ། །ཞ་ལའི་ངོས་ཙམ་བྲིས་པའི་སྐུ་ལ་ནི། །ཟ་མ་གཅིག་ཙམ་མཆོད་ཅིང་བསྟོད་པའི་མཐུས། །འ་ཅག་འདོད་

༄༅། །པའི་དངོས་གྲུབ་སྦྱིན་ནོ་ཞེས། །ཡ་མཚན་མཆོག་གྱུར་བཀའ་སྲུང་རྒྱལ་མོར་འདུད། །ར་བ་ཐར་མེད་སྲིད་པའི་གྲོང་ཁྱེར་ནས། །ལ་ལ་ཙམ་ལས་
གྲོལ་བར་མ་མཐོང་ན། །ཤ་སྟག་སྡུག་བསྔལ་གྱིས་མནར་སེམས་ཅན་ཀུན། །ས་མཆོག་བདེ་ཆེན་གནས་སུ་དྲང་དུ་གསོལ། །ཧ་ཅང་གསོལ་བའི་ཡུས་སུ་
མ་མཆིས་ཀྱང་། །ཨ་ལ་ལ་ཞེས་ཡ་མཚན་མཆོག་གྱུར་པའི། །འདོད་པའི་འབྲས་བུ་ཡིད་སྨོན་གང་མཆིས་པ། །བསྟན་སྲུང་འཁོར་དང་བཅས་པས་འགྲུབ་
པར་མཛོད། ། ༈ ཧྲི། རྣམ་མང་མཁའ་འགྲོ་རྒྱུ་སྐར་འཁྲིགས་པའི་དབུས། །རྣམ་དཀར་ཉ་རྒྱས་ཟླ་བ་ཚེས་འདྲའི་ཞལ། །རྣམ་དག་རྒྱལ་བའི་བསྟན་སྲུང་
ཆེན་མོ་ཁྱོད། །རྣམ་དཔྱོད་སྙན་ཚིག་ཕྲེང་བའི་དབྱངས་འདིས་བསྟོད། །ཀུནྡ་ཟླ་ཕྲེང་རྒྱས་པའི་གེ་སར་དབུས། །མ་རུངས་སེམས་ལྡན་བསྒྲལ་བའི་དབུགས་

བྲལ་སྟེང་། །དབང་པོའི་གཞུ་ལྟར་བཀྲ་བའི་འོད་ཕྲེང་ཀློང་། །གསལ་སྟོང་ཆུ་ནང་ཟླ་འདྲ་ལྷ་མོའི་སྐུ། །སྣ་ཚོགས་དར་དང་རིན་ཆེན་རྒྱན་ཕྲེང་འཆང་། །
སྣ་ཚོགས་ལེགས་ཉེས་སྟངས་འཛིན་མེ་ལོང་གཡས། །སྣ་ཚོགས་དངོས་གྲུབ་ཀུན་སྩོལ་ཡིད་བཞིན་གཡོན། །སྣ་ཚོགས་སྤྲུལ་པའི་འགྲོ་འདུལ་ཆོས་ཀྱི་
སྒྲོལ། །བསྟན་པ་བསྲུང་ཕྱིར་ཙ་རི་ཊ་སོགས་ཀྱི། །གནས་ཀུན་ཉུལ་བའི་ཤ་ཟ་མཁའ་འགྲོའི་ཚོགས། །འཇིག་རྟེན་མ་མོའི་ཚོགས་ལ་དབང་བསྒྱུར་བའི། །
བསྟན་དགྲ་རབ་འཇོམས་བསྟན་སྲུང་ཆེན་མོར་འདུད། །དེ་ལྟར་དབང་པོ་གྲངས་ལྡན་འདིས་བསྟོད་པས། །བུདྡྷའི་བསྟན་པ་རིན་ཆེན་རྒྱས་པ་དང་། །ནཱ་
གཱརྫུ་ན་གཉིས་པ་འབྲི་གུང་པའི། །ཆོས་དང་རིགས་བརྒྱུད་སློབ་འབངས་དཔལ་སྙན་གྲགས། །དབྱར་མཚོ་ཡར་ངོའི་ཟླ་ལྟར་འཕེལ་རྒྱས་ཤོག །ཅེས་བསྟོད།

༄༅། །བྷྱོཿ   རིན་ཆེན་ལས་གྲུབ་རབ་གསལ་གཞལ་ཡས་སུ། །བདུད་བགེགས་རུ་ཊ་བསྣོལ་བའི་གདན་སྟེང་དུ། །ཧྲི་ལས་བྱུང་བའི་དཔལ་ལྡན་ཆོས་ཀྱི་
སྒྲོལ། །འགྲོ་བའི་གཉེན་མཆོག་མ་ལ་བདག་བསྟོད་དོ། །སྤྲོས་བྲལ་ཆོས་ཀྱི་དབྱིངས་ལས་མ་གཡོས་ཀྱང་། །བརྩེ་བ་ཆེན་པོའི་འགྲོ་ལ་རབ་དགོངས་ཏེ། །སྣ་
ཚོགས་སྤྲུལ་བ་སྒྱུ་མའི་གཟུགས་བཟུང་ནས། །སྣང་སྲིད་དབང་སྡུད་མ་ལ་བདག་བསྟོད་དོ། །ཁྱོད་ཞལ་རབ་དཀར་ཞི་བའི་མདངས་འཕྲོག་གི །ཟླ་བའི་
གཟི་བརྗིད་རྣམ་པ་འཕྲོ་བ་བཞིན། །འཛུམ་ཞིང་མཛེས་པའི་འགྱིང་བག་དང་ལྡན་མ། །ཞི་བའི་ལས་མཛད་མ་ལ་བདག་བསྟོད་དོ། །དུས་གསུམ་ཐོགས་
མེད་སྤྱན་དང་ལྡན་པའི་ཕྱིར། །གསལ་དྭངས་དངུལ་དཀར་མེ་ལོང་གཡས་ན་བསྣམས། །ཡིད་བཞིན་རེ་སྐོང་ནོར་བུ་གཡོན་ན་འཛིན། །དགོས་འདོད་

ཀུན་འབྱུང་མ་ལ་བདག་བསྟོད་དོ། །སྐུ་ལ་ལྷབ་ལྷུབ་དར་གྱི་ན་བཟའ་གསོལ། །དུང་ཐོད་རིན་ཆེན་སྣ་ཚོགས་རྒྱན་གྱིས་བརྒྱན། །བདུད་བགེགས་འབྱུང་
པོ་མ་ལུས་བྲན་དུ་འཁོལ། །མཁའ་འགྲོའི་གཙོ་མོ་ཁྱོད་ལ་བདག་བསྟོད་དོ། །ཁྱད་པར་འབྲི་གུང་གཙུག་ལག་ཁང་ཆེན་དུ། །བསྟན་པར་བཞུགས་ནས་
ཆོས་མཛད་སྒྲུབ་པ་པོའི། །བསམ་པའི་དོན་བསྒྲུབ་མི་མཐུན་ཕྱོགས་ལས་སྐྱོབས། །བར་ཆད་ཀུན་སེལ་མ་ལ་བདག་བསྟོད་དོ། །མ་གཅིག་དྲག་པོའི་ལས་
ལ་བསྐྱོད་པའི་ཚེ། །རྫུ་འཕྲུལ་ཤུགས་འཆང་ཆུ་རྟ་སྔོན་པོ་བཅིབས། །གློག་འགྱུ་ཙམ་གྱིས་སྟོང་གསུམ་ཁྱབ་པར་ཉུལ། །བསྟན་པའི་གཉེར་མཛད་མ་ལ་
བདག་བསྟོད་དོ། །ཕྱག་གཡས་སྟོང་ཉིད་ཌཱ་རུ་དྲག་ཏུ་ཁྲོལ། །གཡོན་པས་སྙིང་རྗེས་བདུད་ཁྲག་ཞལ་དུ་གསོལ། །མི་རྐང་གླིང་བུས་མ་ཚོགས་དབང་དུ་

༄༅། །བསྡུས། །མ་རུངས་སྒྲོལ་མཛད་མ་ལ་བདག་བསྟོད་དོ། །སངས་རྒྱས་བསྟན་པ་གཉེན་པོ་བཤིགས་པ་དང་༌། །བླ་མ་ལ་སྤྱོད་ཆོས་འཁོར་འཇོམས་
པའི་དགྲ། །རང་བཞིན་མ་རུངས་གདུག་པའི་སེམས་ལྡན་གང་། །མ་ལུས་མྱུར་དུ་བསྒྲལ་བའི་འཕྲིན་ལས་མཛོད། །བརྒྱུད་ལྡན་བླ་མ་དམ་པའི་སྤྱན་སྔ་
རུ། །རྒྱུད་སྲུང་དམ་ཅན་སྐྱོང་བར་ཞལ་བཞེས་པའི། །སྡིག་ཅན་གཟུགས་ཕུང་ཤ་ཁྲག་གཏོར་མ་འདི། །གསོལ་ལོ་རོལ་ཅིག་འཕྲིན་ལས་འགྲུབ་པར་
མཛོད། །ཅེས་དྷརྨ་ར་ཛས་སྦྱར་བའོ།། ཧཱུྃ། ཉི་མ་ཕྱོགས་ཕྱོགས་ཕ་གི་ན། །ཉི་མ་ནུབ་ཕྱོགས་ཡ་གི་ན། །གངས་དཀར་དགུང་དུ་རྩེ་མཐོ་བ། །མཐོ་ལ་གཉན་ནོ་ཚེ་
རིང་མ། །དེ་ལ་བརྟེན་པའི་ལྷ་མོ་ནི། །གཙོ་མོ་བཀྲ་ཤིས་ཚེ་རིང་མ། །འཁོར་ནི་འཇིག་རྟེན་སྨན་མོ་བཞི། །མཐིང་གི་ཞལ་བཟང་མ་དང་ནི། །མི་གཡོ་བློ་

བཟང་མ་དང་བཅས། །ཅོད་པན་མགྲིན་བཟང་མ་དང་ནི། །གཏད་དཀར་འགྲོ་བཟང་མ་དང་བཅས། །གཙོ་འཁོར་ཐམས་ཅད་མཚན་ཉིད་མཐུན། །སྐུ་
ལ་དར་དཀར་རལ་གུ་གསོལ། །སོ་སོའི་ཕྱག་མཚན་ཕྱག་ན་བསྣམས། །བརྟན་མ་བཅུ་གཉིས་ཁྱོད་ཀྱི་འཁོར། །རྫུ་འཕྲུལ་ཆེན་པོ་མངའ་བས་ན། །བདག་
གིས་གནས་འདིར་སྤྱན་འདྲེན་གྱིས། །མཆོད་གཏོར་བཞེས་ལ་དངོས་གྲུབ་སྩོལ། །འཆི་མེད་ཚེ་ཡི་དངོས་གྲུབ་སྩོལ། །བང་མཛོད་ནོར་གྱི་དངོས་གྲུབ་
སྩོལ། །སྣང་གསལ་པྲ་ཡི་དངོས་གྲུབ་སྩོལ། །རྐང་བཞི་ཕྱུགས་ཀྱི་དངོས་གྲུབ་སྩོལ། །རྨ་གཡང་ཟས་ཀྱི་དངོས་གྲུབ་སྩོལ། །ཆེ་བཙན་མཐུ་ཡི་དངོས་གྲུབ་
སྩོལ། །རྗེ་བཙུན་ཆེན་པོའི་སྤྱན་སྔ་རུ། །ཁས་བླངས་བཞིན་དུ་དམ་ལ་འདུས། །རྒྱན་པའི་གཏོར་མ་འདི་བཞེས་ལ། །བཅོལ་བའི་འཕྲིན་ལས་འགྲུབ་པར་

༄༅། །མཛོད། །ཅེས་པ་འདི་བཞད་པ་རྡོ་རྗེས་མཛད་པའོ།། །།རྗེ་ཉེར་བརྒྱད་པས་མཛད་པའི་བསྐང་བ་ནི། སྐོང་རྫས་རྣམས། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་ཝ་
ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོ྅ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་སྐོང་བའི་ཡོ་བྱད་
རི་རབ་བས་དཔང་མཐོ་བ། རྒྱ་མཚོ་བས་གཏིང་ཟབ་པ། ཁོར་ཡུག་བས་རྒྱ་ཆེ་བ། གླིང་བཞི་བས་བཀོད་ལེགས་པ། ཉི་ཟླ་བས་མདངས་གསལ་བ།
སྐར་ཕྲན་བས་གྲངས་མང་བ། གཟུགས་སྒྲ་དྲི་རོ་རེག་བྱ་ཕུན་སུམ་ཚོགས་པ་རྣམས་དང༌། སྐོང་རྫས་སྒྲུབ་རྫས་རྟེན་རྫས་ལ་སོགས་པ་བསམ་གྱིས་མི་
ཁྱབ་པ་འདི། ཆོས་ཀྱི་སྒྲོལ་མ། ཡེ་ཤེས་ཀྱི་སྒྲོལ་མ། དམ་ཚིག་གི་སྒྲོལ་མ། དབང་གི་ལྷ་མོ། ཤ་ཟ་ལས་ཀྱི་མཁའ་འགྲོ། སྤྲུལ་པ་ཡང་སྤྲུལ་ཉིང་སྤྲུལ་

འཁོར་དང་བཅས་པ་རྣམས་ཀྱི་ཐུགས་མཆོག་གཉེན་པོའི་རྒྱུད་ཡོངས་སུ་སྐོང་བའི་ཡོ་བྱད་ས་དང་ནམ་མཁའ་བར་སྣང་ཐམས་ཅད་གང་ཞིག་ཁྱབ་པར་
གྱུར། པར་དམིགས། ཨོཾ་བཛྲ་ཨརྒྷཾ་ཨཱཿ  ཧཱུྃ། ཨོཾ་བཛྲ་པཱདྱཾ་ཨཱཿ  ཧཱུྃ། ཨོཾ་བཛྲ་པུཥྤཾ་ཨཱཿཧཱུྃ། ཨོཾ་བཛྲ་དྷཱུ་པཾ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་
ནཻ་ཝི་དྱཾ་ཨཱཿཧཱུྃ། ཨོཾ་བཛྲ་ཤཔྟ་ཨཱཿ  ཧཱུྃ། ཨོཾ་རུ་པ་བཛྲ་ཨཱཿ  ཧཱུྃ། ཨོཾ་ཤཔྟ་བཛྲ་ཨཱཿ  ཧཱུྃ། ཨོཾ་གནྡྷེ་བཛྲ་ཨཱཿ  ཧཱུྃ། ཨོཾ་ར་ས་བཛྲ་ཨཱཿ  ཧཱུྃ། ཨོཾ་སྨནེ་བཛྲ་ཨཱཿ  ཧཱུྃ། ཧཱུྃ་བྷྱོ། 
དབྱིངས་ཕྱུག་དཔལ་ལྡན་ལྷ་མོ་ཆོས་ཀྱི་སྒྲོལ། །བཞེངས་ཤིག་ཆོས་ཀྱི་དབྱིངས་ནས་བཞེངས། །གཤེགས་ཤིག་བུ་ཡི་གནས་འདིར་གཤེགས། །བུ་ཡི་
སྒྲུབ་གནས་དམ་པ་འདིར། །ཁྱོད་ལ་མཆོད་པའི་དམ་རྫས་ནི། །གཏོར་མ་འབྲུ་བཅུད་སྣ་ལྔས་རྒྱན། །གསེར་སྐྱེམས་བདུད་རྩིས་བྲན་པ་འདིས། །ཆོས་ཀྱི་

༄༅། །སྒྲོལ་མའི་ཐུགས་དམ་བསྐང་། ། ཧཱུྃ། ཆོས་ཀྱི་སྒྲོལ་མ་ཐུགས་དམ་ཅན། །བསྐང་ངོ་མཆོད་དོ་ཐུགས་དམ་བསྐང་། །འབུལ་ལོ་མཐུན་རྫས་སྣ་ཚོགས་
འབུལ། །མཆོད་དོ་མ་སྲིང་མཁའ་འགྲོ་མཆོད། །བཅོལ་ལོ་འཕྲིན་ལས་རྣམ་བཞི་བཅོལ། །ཉམས་ཆགས་འགལ་འཁྲུལ་སོ་སོར་བཤགས། ། ཧཱུྃ། ཆོས་
ཀྱི་སྒྲོལ་མ་ཐུགས་དམ་ཅན། །བསྐང་ངོ་མཆོད་དོ་ཐུགས་དམ་བསྐང་། །དཔལ་ལྡན་ལྷ་མོ་འབོད་པའི་ཕྱིར། །མདའ་དར་སྔོན་པོས་ཐུགས་དམ་བསྐང་། ། 
ཨ་ཕྱི་ཆེན་མོ་བཞུགས་པའི་ཕྱིར། །དཀོར་མཛོད་ནོར་གྱིས་ཐུགས་དམ་བསྐང་། །རྟེན་པའི་དམ་རྫས་ཡིན་པའི་ཕྱིར། །རྟེན་གཏོར་ཆེན་པོས་ཐུགས་དམ་
བསྐང་། །ཧཱུྃ། དཔལ་ལྡན་ཆོས་སྒྲོལ་འཁོར་དང་བཅས། །རྟ་སྔོན་འབྲི་སྔོན་ལུག་སྔོན་དང༌། །མཐུན་རྫས་སྣ་ཚོགས་དཀོར་གྱི་ནོར། །ཕྱི་ཡི་རྟེན་གྱིས་

ཐུགས་དམ་བསྐང་། །ཁྲུང་ཁྲུང་དཀར་མོའི་རྒྱལ་མཚན་ཕྱར། །ནང་གི་རྟེན་གྱིས་ཐུགས་དམ་བསྐང་། །གསེར་གཡུ་འབྲུ་སྣ་ལེབ་བརྒན་དར། །གསང་
བའི་རྟེན་གྱིས་ཐུགས་དམ་བསྐང་། །སྐུ་གཟུགས་སྦ་ལྕག་སྐུ་ཡི་རྟེན། །སྐུ་ཡི་རྟེན་གྱིས་ཐུགས་དམ་བསྐང་། །འཛབ་དང་སྙིང་པོ་གསུང་གི་རྟེན། །གསུང་
གི་རྟེན་གྱིས་ཐུགས་དམ་བསྐང་། །དངུལ་དཀར་མེ་ལོང་ཐུགས་ཀྱི་རྟེན། །ཐུགས་ཀྱི་རྟེན་གྱིས་ཐུགས་དམ་བསྐང་། །བཟང་དྲུག་སྨན་སྣ་ཡོན་ཏན་རྟེན། །
ཡོན་ཏན་རྟེན་གྱིས་ཐུགས་དམ་བསྐང་། །རོལ་མོ་དབྱངས་སྙན་འཕྲིན་ལས་རྟེན། །ཕྲིན་ལས་རྟེན་གྱིས་ཐུགས་དམ་བསྐང་། །ཧཱུྃ། མ་གཅིག་དཔལ་ལྡན་
ཆོས་ཀྱི་སྒྲོལ། །སྙན་གྲགས་ཕྱི་ནས་སྤེལ་བའི་ཕྱིར། །ཕྱི་ཡི་མཆོད་པས་ཐུགས་དམ་བསྐང་། །འཕྲིན་ལས་རྒྱུན་དུ་བཅོལ་བའི་ཕྱིར། །རྒྱུན་གཏོར་ནར་མས་

༄༅། །ཐུགས་དམ་བསྐང་། །མི་འབྲལ་རྒྱུན་དུ་འགྲོགས་པའི་ཕྱིར། རྟེན་གཏོར་ཆེན་པོས་ཐུགས་དམ་བསྐང་། །བསྐང་ངོ་མཆོད་དོ་ཐུགས་དམ་བསྐང་། །
ཆོས་ཀྱི་སྒྲོལ་མའི་ཐུགས་དམ་བསྐང་། །ཡིད་འོང་ལྷ་མོའི་ཐུགས་དམ་བསྐང་། །སྲིད་གསུམ་དབང་སྡུད་ཐུགས་དམ་བསྐང་། །ཚོགས་གཉིས་རྫོགས་མཛད་
ཐུགས་དམ་བསྐང་། །ཕྲིན་ལས་བཞི་ལྡན་ཐུགས་དམ་བསྐང་། །ཡིད་བཞིན་བསམ་འགྲུབ་ཐུགས་དམ་བསྐང་། །དཔལ་ལྡན་ཆོས་སྒྲོལ་ཐུགས་དམ་བསྐང་། ། 
བཀའ་སྲུང་ཆེན་མོའི་ཐུགས་དམ་བསྐང་། །བསྐང་ངོ་མཆོད་དོ་ཐུགས་དམ་བསྐང་། །སྤྱན་གྱི་དབང་པོ་ཚིམས་པའི་ཕྱིར། །གཟུགས་མཆོག་ཡིད་འོང་
ཐུགས་དམ་བསྐང་། །སྙན་གྱི་དབང་པོ་ཚིམས་པའི་ཕྱིར། །སྒྲ་སྙན་རོལ་མོས་ཐུགས་དམ་བསྐང་། །ཤངས་ཀྱི་དབང་པོ་ཚིམས་པའི་ཕྱིར། །བདུག་སྤོས་

ངད་ཀྱིས་ཐུགས་དམ་བསྐང་། །ལྗགས་ལ་རོ་མཆོག་འབུལ་བའི་ཕྱིར། །ལྷ་བཤོས་གཙང་མས་ཐུགས་དམ་བསྐང་། །སྐུ་ཡི་རྒྱན་དུ་འབུལ་བའི་ཕྱིར། ། 
རེག་འཇམ་བདེ་བས་ཐུགས་དམ་བསྐང༌། །ཐུགས་མཆོག་བསྐང་བར་བྱ་བའི་ཕྱིར། །ཆོས་ཉིད་བདེ་བས་ཐུགས་དམ་བསྐང༌། །བསྐང་ངོ་མཆོད་དོ་
ཐུགས་དམ་བསྐང་། །ནང་གི་ལོངས་སྤྱོད་སྤེལ་བའི་ཕྱིར། །མཾ་ས་རཀྟ་སུ་ར་ཏ། །སྙིང་པོ་འཛབ་ཀྱི་འཕྲོ་འདུ་ཡིས། །ཨ་ཕྱི་ཆེན་མོའི་ཐུགས་དམ་བསྐང་། ། 
ཁྱེད་དང་རྣལ་འབྱོར་བདག་ཅག་གཉིས། དམ་ཚིག་གཉན་པོ་བསྲེ་བའི་ཕྱིར། །བདུད་རྩི་སྨན་གྱིས་ཐུགས་དམ་བསྐང་། །བསྐང་ངོ་མཆོད་དོ་ཐུགས་དམ་
བསྐང་། །ཀྱེ། གསོན་དང་དཔལ་ལྡན་ཆོས་ཀྱི་སྒྲོལ། །གྲོགས་ལ་གཞུང་ངན་མི་སྲིད་ཀྱིས། །བྱམས་ལ་དྲིན་མེད་ག་ལ་སྲིད། །སྔོན་གྱི་བཀའ་ལས་མ་

༄༅། །འདའ་བར། །སྒྲུབ་མཆོག་རྣལ་འབྱོར་བདག་ཅག་གིས། །རྦད་ན་ལྷ་མོ་རྩལ་མ་ཞན་། །བོས་ན་ལྷ་མོ་སྙན་མ་སྲ། །མ་ལྟར་བསྟེན་ནོ་ཐུགས་མ་
རིང་། །སྲིང་ལྟར་བསྟེན་ནོ་རྒྱང་མ་རིང་། །གྲོགས་མོར་བསྟེན་ནོ་གཞུང་མ་ངན། །ལེ་ལོ་ཕྱེད་དེ་མ་མཛད་ཅིག །རྒྱང་ངེ་ལྡེམ་མེ་མ་མཛད་ཅིག །མཉེས་
པའི་ཟས་གཅིག་བུ་ཡིས་འདྲེན། །སྒྲུབ་པའི་འབྲས་བུ་མ་ཡིས་བྱིན། །མཐུན་པའི་རྫས་གཅིག་ང་ཡིས་འབུལ། །མཛའ་བའི་སེམས་གཅིག་མ་ཡིས་
ཟུངས། །ལས་ཀྱི་གཉེར་གཅིག་ཁྱོད་ལ་ཞུ། །མཐུན་པའི་གཏམ་གཅིག་སྲིང་གིས་སྨོས། །ཁྱོད་དང་རྣལ་འབྱོར་བདག་ཅག་གཉིས། །བསྐལ་པ་ཞིག་ཀྱང་
མི་འབྲལ་འཚལ། །ལྷོད་དེ་རྒྱང་ངེ་མ་མཛད་ཅིག །བརྩེ་གདུང་སེམས་ནི་ཅི་ཆེར་མཛོད། །མཐུ་སྟོབས་རྫུ་འཕྲུལ་ཅི་ཡོད་ལྟར། །ལེ་ལོ་སྙོམ་ལས་མ་མཛད་

ཅིག །རྫུན་དང་གཡོ་སྒྱུ་མ་མཛད་ཅིག །བདག་གི་དཔལ་དང་མགོན་མཛོད་ཅིག །སྡང་བའི་དགྲ་དང་གནོད་པའི་བགེགས། །དྲག་པོའི་ལས་ཀྱིས་མྱུར་
དུ་སྒྲོལ། །བདག་གི་ལྷ་ཚོགས་མཆོད་པ་ཡིས། །མཁའ་འགྲོའི་ལོངས་སྤྱོད་བདག་ལ་སྩོལ། །བདག་གི་དབུལ་བའི་སྡུག་བསྔལ་རྣམས། །མ་ཁྱོད་ཀྱིས་
མྱུར་དུ་བསལ་དུ་གསོལ། །རྟ་དང་གླང་པོ་འབྲུ་བང་མཛོད། །འབྱོར་བ་ཕུན་སུམ་ཚོགས་པར་མཛོད། །གསེར་དངུལ་ནོར་བུའི་ཚོགས་དག་དང༌། །རིན་
ཆེན་དབྱིག་རྣམས་ཐོབ་པར་མཛོད། །འཁོར་དང་རིགས་རྒྱུད་སྤེལ་བ་དང་། །བུ་དང་ཚ་བོ་འཕེལ་བར་མཛོད། །ཚེ་རིང་ནད་མེད་བདེ་ལྡན་ཞིང་། །བགེགས་
དང་གནོད་པ་མེད་པར་མཛོད། །ཧཱུྃ་བྷྱོཿ  དཔལ་ལྡན་ལྷ་མོ་དབྱིངས་ཕྱུག་མས། །རྣལ་འབྱོར་བདག་ཅག་འཁོར་བཅས་ལ། །འཛད་མེད་གཏེར་གྱི་དངོས་

༄༅། །གྲུབ་སྩོལ། །སྙན་གྲགས་ཆོས་ཀྱི་དངོས་གྲུབ་སྩོལ། །སྲིད་སྲུང་རིགས་རྒྱུད་དངོས་གྲུབ་སྩོལ། །མཛོད་ལྡན་ནོར་གྱི་དངོས་གྲུབ་སྩོལ། །རྨ་གཡང་
ཟས་ཀྱི་དངོས་གྲུབ་སྩོལ། །རྐང་བཞི་ཕྱུགས་ཀྱི་དངོས་གྲུབ་སྩོལ། །ཆེ་བཙན་མཐུ་ཡི་དངོས་གྲུབ་སྩོལ། །མཆོག་དང་ཐུན་མོང་དངོས་གྲུབ་རྣམས། །
བདག་ལ་མྱུར་དུ་སྩལ་དུ་གསོལ། །བདག་དང་མཐའ་ཡས་སེམས་ཅན་རྣམས། །ས་ལམ་བར་ཆད་ཞི་བ་དང༌། །ཚེ་རིང་ནད་མེད་ཕུན་སུམ་ཚོགས། ། 
བསམ་དོན་ཡིད་བཞིན་འགྲུབ་པར་མཛོད། །གཞན་ཡང་འཕྲིན་ལས་བཅོལ་བ་ནི། །བདག་ཅག་དཔོན་སློབ་འཁོར་བཅས་ཀྱི། །མི་ལ་ན་ཚ་མ་གཏོང་
ཞིག །ཕྱུགས་ལ་གོད་ཁ་མ་གཏོང་ཞིག །ཞིང་ལ་བཙའ་སད་སེར་གསུམ་མ་གཏོང་ཞིག །ཕོ་བདུད་དལ་ཁ་གཡས་སུ་བསྒྱུར། །མོ་བདུད་དལ་ཁ་གཡོན་

དུ་བསྒྱུར། །སྤྱི་བདུད་དལ་ཁ་མཁའ་ལ་སྒྱུར། །སྡང་བའི་དགྲ་ལ་རྟགས་ཕྱུང་ཞིག །གནོད་པའི་བགེགས་ལ་ལས་མཛོད་ཅིག །བྱད་ཁ་ཕུར་ཁ་ཟློག་ཏུ་
གསོལ། །བཅོལ་བའི་འཕྲིན་ལས་འགྲུབ་པར་མཛོད། ། ཧཱི། བསྟན་སྲུང་ཆེན་མོ་འཁོར་དང་བཅས། །ཐུགས་དམ་བསྐང་བའི་དམ་རྫས་ནི། །ཕྱི་རྟེན་
འབྲི་སྔོན་ཤེལ་སྒོང་ལུག །རྟ་མཆོག་འབྲོང་ཆེན་རྒྱ་བོང་བཅས། །ནང་རྟེན་ཁྲུང་ཁྲུང་རྒྱལ་མཚན་དང་། །གསང་རྟེན་གསེར་གཡུ་འབྲུ་སྣ་དར། །སྐུ་རྟེན་
སྦ་ལྕག་སྲོག་འཁོར་སྐུ། །གསུང་རྟེན་འཛབ་དབྱངས་བསྟོད་པ་བཅས། །ཐུགས་རྟེན་དངུལ་དཀར་མེ་ལོང་དང་། །ཡོན་ཏན་རྟེན་དུ་བཟང་དྲུག་སྨན། །
དར་ཟབ་སྣ་ཚོགས་རྒྱན་དང་བཅས། །འཕྲིན་ལས་རྟེན་དུ་རོལ་མོའི་ཚོགས། །འབོད་པའི་རྟེན་དུ་གཡབ་དར་དང་། །ཕྱི་མཆོད་སྣ་ལྔ་མཛེས་ཤིང་བརྗིད། །

༄༅། །ནང་མཆོད་སྨན་རཀ་གཏོར་མ་བཅས། །གསང་མཆོད་བདེ་ཆེན་དགའ་བདེ་རོལ། །སྤྲོས་བྲལ་གནས་ལུགས་དོན་གྱིས་མཆོད། །བསྐང་ངོ་བསྐལ་
བའི་ཐུགས་དམ་བསྐངས། །བསྐང་གྱུར་དངོས་གྲུབ་རྣམས་གཉིས་སྩོལ། ། ཧྲིཿ  བསྟན་སྲུང་འཁོར་བཅས་བདག་ལ་དགོངས་སུ་གསོལ། །སྐུ་གསུ། །
ཐུགས་ཡོན་ཕྲིན་ལས་ཕྱི་ནང་གསང་། །སྤྱི་དང་ཁྱད་པར་བསྲུང་བྱའི་དམ་ཚིག་རྣམས། །བདག་ཅག་རྨོངས་པས་དོན་འཁྲུལ་འགལ་ཉམས་པ། །ནོངས་
པ་གང་བགྱིས་འགྱོད་པའི་སེམས་དྲག་པོས། །རབ་ཏུ་བཤགས་སོ་བཟོད་པར་བཞེས་ནས་ཀྱང་། །སྒྲིབ་མེད་ཚངས་པའི་དངོས་གྲུབ་སྩལ་དུ་གསོལ། །ཨོཾ་
བཛྲ་ས་ཏྭ་ཨཱ༔ཧཱུྃ། ཡི་གེ་བརྒྱ་པ་བརྗོད། ཞེས་པ་འདི་རྗེ་ཆོས་ཀྱི་གྲགས་པས་མཛད་པའོ།། ༈ བྷོ། དུས་ངན་སྙིགས་མའི་མཐར་ཐུག་ལ། །བནྡེ་བླ་མ་དམ་ཚིག་ཉམས། །སྐྱེ་བོ་

ཁྲེལ་དང་ངོ་ཚ་བོར། །དེའི་ཚེ་མ་མོ་ཐུགས་ཁྲོས་ནས། །ནད་མུག་འཁྲུགས་གསུམ་སྤྲིན་ལྟར་གཡོ། །དེ་དག་ཁྱེད་ཀྱི་ཆོ་འཕྲུལ་ཏེ། །དེ་ཕྱིར་དམ་རྫས་
གཏོར་བདུད་རྩི། །རྟེན་བསྐང་སྒྲུབ་པ་གསུམ་གྱི་རྫས། །མ་མོ་འཁྲུགས་པའི་ཐུགས་དམ་བསྐང་། །ཐུགས་དམ་གཉེན་པོ་བསྐང་བའི་མཐུས། །བདག་
བ སོགས་མཁའ་མཉམ་འགྲོ་ཚོགས་ཀྱི། །ནད་གདོན་བར་ཆད་ཟློག་ཏུ་གསོལ། །མི་མཐུན་ཕྱོགས་ཀུན་ཟློག་ཏུ་གསོལ། །བཅོལ་བའི་འཕྲིན་ལས་གྲུབ་
པར་མཛོད། །བདག་གཞན་མི་ཤེས་ལེ་ལོ་ཡིས། །ས་ལམ་བསྒྲོད་ལ་འགལ་བ་རྣམས། །མཁའ་འགྲོའི་ཚོགས་ལ་བཟོད་པར་གསོལ། །འཛམ་གླིང་བདེ་
བའི་བཀྲ་ཤིས་ཤོག །ནོངས་བཤགས་ནི། ཧྲཱིཿ རིགས་ལྔ་མཁའ་འགྲོ་གསན་ཅིང་དགོངས་སུ་གསོལ། །ཡེ་ནས་མ་བཅོས་ཁྱབ་བདལ་ཆེན་པོའི་ངང་། །དུག་

༄༅། །ལྔ་མ་སྤངས་འབྲས་བུ་ལྷུན་གྲུབ་ལ། །གཉེན་པོ་ལོག་སྒོམ་ལམ་དུ་མ་ཁྱེར་བཤགས། །བསྟན་སྲུང་ཊཱ་ཀི་འཁོར་བཅས་བདག་ལ་དགོངས། །
ལོག་རྟོག་འཁྲུལ་འཛིན་དབྱིངས་སུ་རོ་གཅིག་དངོས། །བཀའ་སྲུང་མཁའ་འགྲོའི་འཕྲིན་ལས་ཡིན་པ་ལ། །རང་ངོ་མ་ཤེས་འདོད་པས་སྒྲིབ་པ་བཤགས། །
འཕྲིན་ལས་ཤ་ཟ་མཁའ་འགྲོ་འཁོར་བཅས་དགོངས། །ཞི་བ་དུལ་མེད་མནར་མེད་སྡིག་ལྟུང་ཅན། །སྟོང་ཉིད་སྙིང་རྗེས་བསྒྲལ་བའི་དམ་ཚིག་ལ། །
ཆགས་སྡང་དབང་གིས་རྒྱུ་འབྲས་ཁྱད་བསད་བཤགས། །སྲུང་མེད་སྲུང་ཚུལ་དམ་ཚིག་བཀའ་ཡི་རྒྱ། །འདའ་མེད་འདའ་ཚུལ་སྣང་བ་ཇི་སྙེད་ཀུན། །
བཤགས་མེད་བཤགས་ཚུལ་འགྱོད་ཚངས་དྲག་པོས་བཤགས། །ཚངས་བྲལ་ཚངས་པའི་དངོས་གྲུབ་བསྩལ་དུ་གསོལ། །ཨོཾ་དྷརྨ་ཏཱ་ར་ས་མ་ཡ། མ་ནུ་

པཱ་ལ་ཡ། དྷརྨ་ཏཱ་ར་ཏྲེ་ནོ་པ། ཏིཥྛ་དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། སུ་པོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ།
ཙིཏྟཾ་ཤྲི་ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོ༔ བྷ་ག་ཝཱན་སརྦ་ཏ་ཐཱ་ག་ཏ། དྷརྨ་ཏཱ་ར་མཱ་མེ་མུཉྩ། དྷརྨ་ཏཱ་ར་བྷ་ཝ། མ་ཧཱ་ས་མ་ཡ་ས་ཏྭ་ཨཱཿ ཞེས་བརྗོད། དགུ་བ་འཕྲིན་ལས་
བཅོལ་བ་ནི། ན་མོ་གུ་རུ་དེ་ཝ་ཌཱ་ཀི་ནི་ཡེ༔ རྣལ་འབྱོར་པ་གང་ཞིག་བཀའ་སྲུང་མའི་གསོལ་ཁ་གཏོང་བར་འདོད་པས་མཆོད་གཏོར་གྱི་ཡོ་བྱད་སྟ་གོན་དང་ལྡན་པས་སྟན་བདེ་བ་ལ་འདུག་སྟེ། སྐྱབས་སུ་འགྲོ་
བ་དང་སེམས་བསྐྱེད་ལ། རང་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མར་གསལ་བར་གྱུར། ཨོཾ་བཛྲ་ཨ་མྲྀ་ཏ་ཀུནྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་ཝ་
ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོ྅ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རང་རང་གི་མིང་

༄༅། །ཡིག་དང་པོ་ཐིག་ལེས་བརྒྱན་པ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་
ལ་སོགས་པ་མཆོད་པའི་ཡོ་བྱད་ཕུན་སུམ་ཚོགས་པ་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར་པར་དམིགས་ལ། ཨོཾ་བཛྲ་ཨགྷཾ་ཨཱཧཱུྃ༔ ཨོཾ་
བཛྲ་པདྱཾ་ཨཱཧཱུཾ། ཨོཾ་བཛྲ་པུཥྤེཨཱཿཧཱུྃ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝི་དྱཾ་ཨཱཿཧཱུྃ། ཨོཾ་བཛྲ་ཤཔྟ་ཧཱུྃ། བྱིན་གྱིས་
རླབས། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་།
རཾ་ལས་མེའི་དཀྱིལ་འཁོར་གྱི་སྟེང་དུ་ཀྃ་ལས་མི་མགོའི་སྒྱེད་པུ་གསུམ་ལ་གནས་པའི་ཨཱ་ལས་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་

དུ་ཤ་ལྔ་དང་བདུད་རྩི་ལྔའི་རང་བཞིན་གྱི་བདུད་རྩི་དང་གཏོར་མ་འདོད་ཡོན་གྱི་ལོངས་སྤྱོད་བསམ་གྱིས་མི་ཁྱབ་པར་གྱུར། ཅེས་དམིགས་ལ། པད་བསྐོར་གྱིས་
ཕྱག་རྒྱ་དང་བཅས་ཏེ། ཨོཾ་ཨཱཿཧཱུྃ་ཧ་ཧོཿཧྲཱིཿ ལན་གསུམ་བརྗོད། རང་གི་སྙིང་གའི་ས་བོན་ལས་འོད་ཟེར་འཕྲོས་པས་མདུན་གྱི་ནམ་མཁའ་བླ་མ་ཡི་དམ་མཁའ་འགྲོ་
དམ་ཅན་སྲུང་མའི་ཚོགས་དང་བཅས་པ་སྤྱན་དྲངསཿབཛྲ་ས་མཱ་ཛཿ  སྟོང་གསུམ་ཀུན་དང་མཉམ་པ་ཡི། །པདྨ་འདབ་བརྒྱད་གེ་སར་བཅས། །བདེ་ཞིང
 ཡངས་པ་འབུལ་ལགས་ན། །ཅི་བདེ་བར་ནི་བཞུགས་སུ་གསོལ། །ཨོཾ་གུ་རུ་དེ་ཝ་ཌཱ་ཀི་ནི་ས་པ་རི་ཝཱ་ར་པདྨ་ཀ་མ་ལ་ཡེ་སྟཱཾ། ཞེས་གདན་འབུལ། ཨོཾ་གུ་རུ་དེ་
ཝ་ཌཱ་ཀཱི་ནཱི་ས་པ་རི་ཝཱ་ར་ཨརྒྷཾ་པདྱཾ་པུཥྤེ་དྷུ་པཾ་ཨ་ལོ་ཀེ་གནྡྷེ་ནེ་ཝི་ཏྱཾ་ཤཔྟ་པྲ་ཏཱིཙྪ་སྭཱ་ཧཱ། ཞེས་དང་། མ་ཧཱ་ཨ་མྲྀ་ཏ་ཁཱ་ཧི༔ ཞེས་བདུད་རྩི་འབུལ། དངོས་གཞི་ནི་བསྣོལ་

༄༅། །ཟན་ཕུད་སྐྱེམས་གཏོར་མར་མཚམས་སུ་སྦྲེང་ཞིང་རོལ་མོ་དང་བཅས་པ་ཐོག་མར་བཤམས་ལ་འདི་སྐད་དོ། ། ཧོ༔ རང་བཞིན་ཆོས་ཀྱི་དབྱིངས་གདལ་བ་ཆེན་པོའི་ཞིང་
ཁམས་ལྷུན་གྱིས་གྲུབ་པའི་ཕོ་བྲང་བཀོད་པ་མཆོག་གི་རྒྱན་གྱིས་སྤྲས་པའི་གནས་འདིར། འཁོར་བ་དང་མྱ་ངན་ལས་འདས་པ་ཀུན་གྱི་སྤྱི་དཔལ་དམ་
པར་གྱུར་པ། དཔལ་མཆོག་གི་དང་པོའི་སངས་རྒྱས་ཀུན་ཏུ་མི་འགྱུར་བའི་བདེ་བ་ཆེན་པོའི་སྐུ་ཅན། ཆོས་སྐུ་རྡོ་རྗེ་འཆང་ཆེན་པོ་ལ་ལོངས་སྤྱོད་རྫོགས་
པའི་སྐུའི་ཆ་ལུགས་འཛིན་པའི་སྟོན་པ་རྒྱལ་བ་རིགས་ལྔ་ཡབ་ཡུམ་གྱི་སྐུར་སྣང་བ་རྣམས་དང་། ཐུགས་རྗེ་ཆེན་པོའི་རང་རྩལ་འགགས་པ་མེད་པའི་
འཁོར་སེམས་དཔའ་དང་སེམས་མ། དཔའ་བོ་དང་མཁའ་འགྲོ། ཞི་བ་དང་ཁྲོ་བོའི་ཆ་ལུགས་འཛིན་པའི་རྩ་བ་དང་བརྒྱུད་པར་བཅས་པའི་བླ་མ་ཡི་དམ་

དཀྱིལ་འཁོར་གྱི་ལྷ་ཚོགས། རྒྱལ་བའི་བསྟན་པ་བསྲུང་བར་ཞལ་གྱིས་བཞེས་པའི་ཆོས་སྐྱོང་སྲུང་མ་འཁོར་ཞིང་གི་རྡུལ་སྙེད་དང་བཅས་པ་ཐམས་ཅད་
རང་བཞིན་གནས་པའི་དབྱིངས་ལས་ཐུགས་རྗེ་ཡེ་ཤེས་ཀྱི་སྐུར་བཞེངས་ཏེ་སྨིན་གྲོལ་མཆོག་གི་དངོས་གྲུབ་སྩོལ་བར་མཛད་པ་ཁྱབ་བདག་རྡོ་རྗེ་འཆང་
ཆེན་པོ། རྡོ་རྗེ་རྣལ་འབྱོར་མ། ཡེ་ཤེས་ཀྱི་མཁའ་འགྲོ་མ་སྣ་ནམ་བཟའ་དབྱིངས་ཕྱུག་ཆོས་ཀྱི་སྒྲོལ་མ། ཨ་མེས་ཚུལ་ཁྲིམས་རྒྱ་མཚོ། གཡུང་དྲུང་རྒྱ་
མཚོ། ནམ་མཁའ་དབང་ཕྱུག། པེ་ཀ་དབང་རྒྱལ། བསོད་ནམས་དཔལ། ཀ་ཐུང་གྲུ་བཞི། མཁན་པོ་དར་མ། དཀོན་མཆོག་རིན་ཆེན། བཙུན་པ་
འབར། ཡབ་རྣལ་འབྱོར་པ་རྡོ་རྗེ། སྐྱོབ་པ་འཇིག་རྟེན་གསུམ་གྱི་མགོན་པོ། དབོན་བསོད་ནམས་གྲགས་པ། གཅུང་རྡོ་རྗེ་གྲགས་པ། ཐོག་ཁ་བ་རིན་ཆེན་

༄༅། །སེང་གེ། སྤྱན་སྔ་མཚམས་བཅད་པ། སངས་རྒྱས་བཅུ་གཉིས་པ་སྤྲུལ་སྐུ་རྡོ་རྗེ་རྒྱལ་པོ། ཀུན་མཁྱེན་ཆོས་ཀྱི་རྒྱལ་པོ། བཤེས་གཉེན་དོན་གྲུབ་
རྒྱལ་པོ། བདག་པོ་ཝང་། ཆོས་རྒྱལ་རིན་ཆེན་དཔལ་བཟང་པོ། རིན་ཆེན་ཆོས་ཀྱི་རྒྱལ་མཚན་དཔལ་བཟང་པོ། མཉམ་མེད་རིན་ཆེན་ཆོས་ཀྱི་རྒྱལ་པོ།
རྒྱལ་བའི་དབང་པོ་ཀུན་དགའི་མཚན་ཅན། རིན་ཆེན་ཕུན་ཚོགས་ཆོས་ཀྱི་རྒྱལ་པོ། མཚུངས་མེད་ཆོས་རྒྱལ་ཕུན་ཚོགས། བཀྲ་ཤིས་ཕུན་ཚོགས་གྲགས་
པ་རྒྱལ་མཚན་དཔལ་བཟང་པོ། རྗེ་བཙུན་དཀོན་མཆོག་རཏྣ། ཁྱབ་བདག་རིག་འཛིན་ཆོས་ཀྱི་གྲགས་པ། དཀོན་མཆོག་ཕྲིན་ལས་རྣམ་རྒྱལ། དཀོན་
མཆོག་ཕྲིན་ལས་བཟང་པོ། སྐུ་བཞིའི་དབང་ཕྱུག་དྷརྨ་རཱ་ཛ། རིགས་བརྒྱའི་ཁྱབ་བདག་དཀོན་མཆོག་བསྟན་འཛིན་འགྲོ་འདུལ། དཔལ་ལྡན་མགར་

ཆེན་པོ། རྗེ་བཙུན་ཆོས་ཀྱི་ཉི་མ། ཁྱབ་བདག་འཁོར་ལོའི་མགོན་པོ་བསྟན་འཛིན་པདྨའི་རྒྱལ་མཚན། བཀའ་དྲིན་མཉམ་མེད་ཆོས་ཀྱི་རྒྱལ་མཚན།
བསྟན་འཛིན་བྱང་ཆུབ་དབང་པོ། ཁྲི་ཆེན་བློ་གྲོས་རྒྱལ་མཚན། རིན་ཆེན་བསྟན་པའི་མཛེས་རྒྱན། རྗེ་བཙུན་ཐུགས་རྗེ་ཉི་མ། མཚུངས་མེད་དྷརྨ་མ་ཎྀ།
 ཨོ་རྒྱན་ནུས་ལྡན་རྡོ་རྗེ། འདྲེན་མཆོག་ཞི་བའི་བློ་གྲོས་ལ་སོགས་པ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང། 
རྒྱལ་བ་སྲས་དང་སློབ་མར་བཅས་པ་མ་ལུས་ཤིང་ལུས་པ་མེད་པའི་ཚོགས་དང་བཅས་པ་རྣམས་དང་། མཆོག་ཐུན་མོང་གི་དངོས་གྲུབ་སྩོལ་བར་མཛད་
པའི་ཡི་དམ་རྒྱུད་སྡེ་བཞི་དང་ཟུང་དུ་འབྲེལ་བའི་དཀྱིལ་འཁོར་གྱི་ལྷ་ཚོགས་རྣམས་དང༌། ཁྱད་པར་དུ་དུས་གསུམ་གྱི་རྒྱལ་བ་ཐམས་ཅད་བསྐྱེད་པར་

༄༅། །མཛད་པའི་ཡུམ་ཆེན་མོ་རྡོ་རྗེ་རྣལ་འབྱོར་མ་རིགས་བཞི་མཁའ་འགྲོའི་ཚོགས་དང་བཅས་པ་རྣམས་ལ། ཟག་མེད་ཡེ་ཤེས་ཀྱི་བཅུད་དང་ལྡན་
པའི་མཆོད་གཏོར་དམ་རྫས་བདུད་རྩིའི་རྒྱ་མཚོ་ཆེན་པོ་འདི་འབུལ་ལོ་གསོལ་ལོ། མཆོད་དོ། བདག་དང་མཐའ་ཡས་པའི་སེམས་ཅན་ཐམས་ཅད་
ཚོགས་གཉིས་ཡོངས་སུ་རྫོགས་ཤིང་སྒྲིབ་གཉིས་བག་ཆགས་དང་བཅས་པ་བྱང་ཞིང་དག་ནས། མྱུར་དུ་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་
འཕང་རིན་པོ་ཆེ་ཐོབ་པར་བྱིན་གྱིས་བརླབ་ཏུ་གསོལ། གཉིས་པ་ནི། ༈ ཧྲཱིཿ དབྱིངས་ཕྱུག་དཔལ་ལྡན་ཆོས་ཀྱི་སྒྲོལ་མ། །སྐུ་མདོག་དཀར་དམར་མདངས་
དང་ལྡན་པ། །ཞི་མདངས་ཅུང་ཟད་ཁྲོ་བའི་ཉམས་ཅན། །ཞལ་གཅིག་ཕྱག་གཉིས་འོད་ཟེར་འཕྲོ་བ། །དབུ་ལ་དུང་ཐོད་རིན་ཆེན་བརྒྱན་པ། །དར་སྣའི་

ཅོད་པན་རབ་ཏུ་འཕུར་བ། །དབུ་སྐྲ་རལ་པའི་ཐོར་ཚུགས་བཅིངས་ཤིང་། །སྐུ་ལ་ལྷ་རྫས་ན་བཟའ་ཀླུབས་པ། །ཕྱག་གཡས་གསེར་གྱི་ཊཱ་རུ་འཁྲོལ་
བས། །མ་མོ་མཁའ་འགྲོ་དབང་དུ་སྡུད་ཅིང་། །གཡོན་པས་ཐོད་ཁྲག་ཞལ་དུ་གསོལ་བས། །གནོད་བྱེད་གཟུགས་ཕུང་རྣམ་ཤེས་འཕྲོག་པ། །ཞབས་
གཉིས་དྲག་ཤུལ་ཆེན་པོའི་སྟོབས་ཀྱིས། །གདུག་པའི་དགྲ་བགེགས་རྡུལ་དུ་རློག་པ། །ཆིབས་སུ་ཅང་ཤེས་གྲོ་སྔོན་བཅིབས་པས། །མགྱོགས་པའི་བང་
གིས་སྟོང་གསུམ་བསྐོར་བ། །དར་གདན་གསེར་སྒ་གཡུ་མཐུར་དང་ནི། རིན་ཆེན་དུ་མའི་རྒྱན་ཆས་སྤྲས་པས། །དགོས་འདོད་མཆོག་གི་རེ་བ་སྐོང་བ། །
ཞི་བའི་ཉམས་དང་རྒྱས་པའི་བྱིན་ཆགས། །དབང་སྡུད་རྩལ་དང་དྲག་པོའི་མཐུ་ལྡན། །རྒྱལ་བའི་བསྟན་སྲུང་མ་མོ་ཆེན་མོ་འཁོར་དང་བཅས་པ་རྣམས་

༄༅། །ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། བསྒྲུབས་པའི་རྟགས་ཕྱུངས། འཕྲིན་ལས་མངོན་དུ་གྱིས། བཀའ་དང་བསྟན་པ་
སྲུངས། འཁོར་དང་གང་ཟག་སྐྱོངས། ཚེ་དང་བསོད་ནམས་སྤེལ། དཔལ་དང་གྲགས་པ་སྒྲུབས། སྡང་བར་བྱེད་པའི་དགྲ་སོད། གནོད་པར་བྱེད་པའི་
བགེགས་ཐུལ། བར་དུ་གཅོད་པའི་རྐྱེན་ཟློག ཅི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པའི་འཕྲིན་ལས་མ་ལུས་པ་བསྒྲུབ་པར་མཛད་དུ་
གསོལ། གསུམ་པ་ནི། ༈ ཧྲིཿ ཡེ་ཤེས་མཁའ་འགྲོ་གཙུག་ན་ནོར་བུ། །སྐུ་མདོག་དཀར་སེར་མདངས་དང་ལྡན་པ། །ཞལ་གཅིག་ཕྱག་གཉིས་གཡས་ན་རིན་
ཆེན། །དགོས་འདོད་བསམ་པ་ཡིད་བཞིན་སྐོང་བ། །གཡོན་པར་ཐོད་པ་རིན་ཆེན་འཛིན་པས། །སྒྲུབ་པ་པོ་ལ་དངོས་གྲུབ་སྩོལ་བ། །དར་ལྗང་ན་བཟའ་

སྐུ་ལ་གསོལ་ཞིང་། །རིན་པོ་ཆེ་དང་རུས་པའི་རྒྱན་འཆང་། །ཆིབས་སུ་འབྲོང་ཆེན་ཁམ་འགྱིང་ལ་བཅིབས། །སྒྲུབ་ལ་དངོས་གྲུབ་མྱུར་བར་སྩོལ་བའི། །
ཡེ་ཤེས་མཁའ་འགྲོ་འཁོར་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། བསྒྲུབས་པའི་རྟགས་ཕྱུངས། འཕྲིན་ལས་
མངོན་དུ་གྱིས། བཀའ་དང་བསྟན་པ་སྲུངས། འཁོར་དང་གང་ཟག་སྐྱོངས། ཚེ་དང་བསོད་ནམས་སྤེལ། དཔལ་དང་གྲགས་པ་སྒྲུབས། སྡང་བར་བྱེད་
པའི་དགྲ་སོད། གནོད་པར་བྱེད་པའི་བགེགས་ཐུལ། བར་དུ་གཅོད་པའི་རྐྱེན་ཟློག ཅི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པའི་འཕྲིན་
ལས་མ་ལུས་པ་བསྒྲུབ་པར་མཛད་དུ་གསོལ། བཞི་པ་ནི། ༈ ཧྲིཿ དམ་ཚིག་མཁའ་འགྲོ་ཡིད་བཞིན་ནོར་བུ། །སྐུ་མདོག་དམར་སྐྱ་དྲི་མེད་མདངས་ལྡན། །

༄༅། །ཞལ་གཅིག་ཕྱག་གཉིས་གཡས་ན་ནེའུ་རྐྱལ། །མི་ཟད་ནོར་གྱི་ཆར་པ་འབེབས་ཤིང༌། །གཡོན་པས་ཐོད་པ་རིན་ཆེན་གང་འཛིན། །ཐུན་མོང་
དངོས་གྲུབ་ཡིད་བཞིན་སྩོལ་བ། ལེབ་བརྒན་དར་གྱི་ན་བཟའ་ཀླུབས་ཤིང་། །རིན་ཆེན་རུས་པའི་རྒྱན་གྱིས་སྤྲས་པ། །མྱུར་མགྱོགས་ཤུགས་ལྡན་རྟ་
དམར་ལ་བཅིབས། །མགྱོགས་པའི་བང་ནི་གློག་གི་ཞགས་མཚུངས། །དམ་ཚིག་སྒྲོལ་མ་འཁོར་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་
དོ། དགྱེས་པའི་ཞལ་སྟོན། བསྒྲུབས་པའི་རྟགས་ཕྱུངས། འཕྲིན་ལས་མངོན་དུ་གྱིས། བཀའ་དང་བསྟན་པ་སྲུངས། འཁོར་དང་གང་ཟག་སྐྱོངས། ཚེ་
དང་བསོད་ནམས་སྤེལ། དཔལ་དང་གྲགས་པ་སྒྲུབས། སྡང་བར་བྱེད་པའི་དགྲ་སོད། གནོད་པར་བྱེད་པའི་བགེགས་ཐུལ། བར་དུ་གཅོད་པའི་རྐྱེན་

ཟློག ཅི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པའི་འཕྲིན་ལས་མ་ལུས་པ་བསྒྲུབ་པར་མཛད་དུ་གསོལ། ལྔ་པ་ནི། ཧྲི༔ དབང་གི་མཁའ་འགྲོ་
ཁམས་གསུམ་གཟི་འཕྲོག། །སྐུ་མདོག་དམར་མོ་བྱུ་རུའི་མདོག་མཚུངས། །ཕྱག་གཡས་ཟངས་གྲི་འབར་བ་འཛིན་ཅིང་། །དགྲ་བགེགས་མ་ལུས་སྲོག་རྩ་
གཅོད་པ། །གཡོན་པས་ལྕགས་ཀྱུ་རྣོན་པོ་འཛིན་པས། །དམིགས་བྱའི་བླ་སྲོག་རྣམ་ཤེས་འགུགས་པ། །ལྷ་རྫས་ན་བཟའ་སྐུ་ལ་གསོལ་ཞིང་། །ཐོད་པ་
སྐམ་རློན་རིན་ཆེན་གྱིས་བརྒྱན། །མཁའ་ལྡིང་ལ་བཅིབས་མྱུར་བའི་ཤུགས་འཆང་། །སྒྲུབ་པོའི་རེ་སྐོང་བར་ཆད་ཀུན་སེལ། །དབང་གི་ལྷ་མོ་འཁོར་དང་
བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། བསྒྲུབས་པའི་རྟགས་ཕྱུངས། །འཕྲིན་ལས་མངོན་དུ་གྱིས། བཀའ་དང་

༄༅། །བསྟན་པ་སྲུངས། འཁོར་དང་གང་ཟག་སྐྱོངས། ཚེ་དང་བསོད་ནམས་སྤེལ། དཔལ་དང་གྲགས་པ་སྒྲུབས། སྡང་བར་བྱེད་པའི་དགྲ་སོད། གནོད་
པར་བྱེད་པའི་བགེགས་ཐུལ། བར་དུ་གཅོད་པའི་རྐྱེན་ཟློག ཅི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པའི་འཕྲིན་ལས་མ་ལུས་པ་བསྒྲུབ་
པར་མཛད་དུ་གསོལ། དྲུག་པ་ནི། ཧྲི༔ ཤ་ཟ་ལས་ཀྱི་མཁའ་འགྲོ་ཆེན་མོ། །སྐུ་མདོག་མཐིང་ནག་ཁྲོ་གཏུམ་རྔམས་པ། །ཞལ་གཅིག་ཕྱག་གཉིས་རལ་གྲི་
འཕྱར་ཞིང་། །དགྲ་བགེགས་སྲོག་རྩ་དམར་པོ་རྩད་གཅོད། །གཡོན་པས་ཐོད་པ་སྙིང་བཅས་འཛིན་པ། །འཁོར་བ་ཁྲག་གི་རྒྱ་མཚོ་རོལ་བ། གླང་ཆེན་
ཞིང་གི་གཡང་གཞི་ལ་སོགས། །དུར་ཁྲོད་ཆས་ཀྱིས་རབ་ཏུ་བརྒྱན་པ། །ཆིབས་སུ་བོང་བུ་དམར་གྲྭར་ཆིབས་ཏེ། །སྟོང་གསུམ་མ་ལུས་སྐད་ཅིག་བསྐོར་

བ། །ཤ་ཟ་ལས་ཀྱི་མཁའ་འགྲོ་ཆེན་མོ་འཁོར་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། བསྒྲུབས་པའི་རྟགས་
ཕྱུང་། འཕྲིན་ལས་མངོན་དུ་གྱིས། བཀའ་དང་བསྟན་པ་སྲུངས། འཁོར་དང་གང་ཟག་སྐྱོངས། ཚེ་དང་བསོད་ནམས་སྤེལ། དཔལ་དང་གྲགས་པ་
སྒྲུབས། སྡང་བར་བྱེད་པའི་དགྲ་སོད། གནོད་པར་བྱེད་པའི་བགེགས་ཐུལ། བར་དུ་གཅོད་པའི་རྐྱེན་ཟློག ཅི་བསམ་པའི་དོན་ཐམས་ཅད་ཡིད་བཞིན་དུ་
འགྲུབ་པའི་འཕྲིན་ལས་མ་ལུས་པ་བསྒྲུབ་པར་མཛད་དུ་གསོལ། བདུན་པ་ནི། ཧྲིཿ གཞན་ཡང་སྤྲུལ་པའི་ཕྱག་བརྙན་ཆེན་མོ། །གཞོ་དང་ལ་ཕྱི་སྤུ་རངས་
གནས་ནས། །སྒྲུབ་པོས་བོས་ཚེ་སྐད་ཅིག་རྒྱུག་ཅིང་། །རྣལ་འབྱོར་ཀུན་གྱི་ལེགས་ཉེས་སྟངས་འཛིན། །དམ་ཚིག་རྗེས་གཅོད་བཀའ་ཡི་སྲུང་མ། །

༄༅། །གསོད་བྱེད་ཟ་བྱེད་འཕྲོགས་བྱེད་མ་མོ། །དམར་དང་ལྗང་མོ་ལེ་རྒན་མདོག་ཅན། །ལྕགས་ཀྱུ་ནད་རྐྱལ་ཕྱག་ན་འཛིན་ཅིང་། །མི་ལྤགས་གཡང་
གཞི་གོས་སུ་གྱོན་པ། །དྲག་པོའི་ལས་ལ་ཐོགས་མེད་རྩལ་ལྡན། །དམ་ཅན་སྔགས་པས་དྲག་ཏུ་བོས་ཚེ། །ཧ་ཧ་ཧི་ཧིའི་གད་མོ་སྒྲོག་ཅིང་། །ལས་ཀྱི་
རླུང་དམར་ཆིབས་སུ་བཅིབས་ནས། །སྐད་ཅིག་ཉིད་ལ་འཕྲིན་ལས་སྒྲུབ་ཕྱིར། །བྲན་གྱི་ཚུལ་དུ་བཀའ་ཉན་གསུང་སྡོད། །དགྲ་ལ་རྦད་ཚེ་རྔམས་པའི་
སྟབས་ཀྱིས། །སྲོག་རྩ་དམར་པོ་རྦད་ཀྱིས་གཅོད་ཅིང་། །བླ་ཚེ་རྣམ་ཤེས་ཧབ་ཀྱིས་བཏབ་སྟེ། །ཤ་ཁྲག་དྲོན་མོ་ཞལ་དུ་གསོལ་ཞིང་། །སྙིང་ཁྲག་དྭངས་
མ་ཧུབ་ཀྱིས་འདེབས་པ། །རྗེས་ཤུལ་མིང་ཡང་ཐལ་བར་རློག་པའི། །འཕྲིན་ལས་ཁྲོ་མོ་དམར་མོ་འཁོར་བཅས། །མཁའ་འགྲོ་སྲོག་བདག་བཤན་པ་འབུམ་

བཅས། །མཁའ་འགྲོ་སྲོག་གི་སྤུ་གྲི་འཁོར་བཅས། །ཤ་ཟ་དམར་ནག་སྟོང་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་
ཞལ་སྟོན། བསྒྲུབས་པའི་རྟགས་ཕྱུངས། འཕྲིན་ལས་མངོན་དུ་གྱིས། བཀའ་དང་བསྟན་པ་སྲུངས། འཁོར་དང་གང་ཟག་སྐྱོངས། ཚེ་དང་བསོད་ནམས་
སྤེལ། དཔལ་དང་གྲགས་པ་སྒྲུབས། སྡང་བར་བྱེད་པའི་དགྲ་སོད། གནོད་པར་བྱེད་པའི་བགེགས་ཐུལ། བར་དུ་གཅོད་པའི་རྐྱེན་ཟློག ཅི་བསམ་པའི་
དོན་ཐམས་ཅད་ཡིད་བཞིན་དུ་འགྲུབ་པའི་འཕྲིན་ལས་མ་ལུས་པ་བསྒྲུབ་པར་མཛད་དུ་གསོལ། ཞེས་འབུལ།

༄༅།། ཚེ་རིང་མའི་གསོལ་ཁ་བཞུགས་སོ།།

༄༅། །རྣལ་འབྱོར་པ་གང་ཞིག་ཆོས་འདིའི་དབང་ཁྲིད་སྐབས་དང༌། དུས་བཟང་ལ་ལྷ་མོ་
མཆོད་པར་འདོད་པས། གནས་གཙང་སར་མཆོད་གཏོར་སྤྱན་གཟིགས་རྣམས་བཀྲམ་ཞིང༌།
མཚམས་སུ་བསྣོལ་ཟན་དང་བདུད་རྩི་གསེར་སྐྱེམས་བྲན་ཞིང༌། སྤོས་དཀར་དང་ཨ་རུ་
བསྲེགས་ཤིང་གཡབ་དར་གཡབ་ལ། ༈ རང་ཉིད་རྡོ་རྗེ་རྣལ་འབྱོར་མར་གསལ་

༄༅། །བའི། །ཐུགས་ཀ་ནས་རྃ་ཡྃ་ཁྃ་གསུམ་འཕྲོས། །མཆོད་གཏོར་གྱི་ཉེས་སྐྱོན་རྣམས་སྦྱངས། །
སྟོང་པའི་ངང་ལས། ཨྃ་ཨཱཿཧཱུྃ གསུམ་ལས་བྱུང་བ་ཡི། འདོད་ཡོན་གྱི་ལོངས་སྤྱོད་འཛད་པ་མེད་པ། །མཁའ་
འགྲོ་མ་རྣམས་དགྱེས་པར་བྱེད་ནུས་པའི་མཆོད་པའི་སྤྲིན་ཕུང་དུ་གྱུར། །ཨོཾ་ཨཱཿཧཱུྃ་ཧ་ཧོཿཧྲཱིཿ གསུམ་བརྗོད།
མདུན་གྱི་ནམ་མཁར་བླ་མ་ཡི་དམ་མཁའ་འགྲོ་དམ་ཅན་གྱི་ཚོགས་དང་བཅས་པ་རྣམས། ས་གཞི་བར་

སྣང་མ་ལུས་པ་ཁྱབ་པར་སྤྱན་དྲངས། བཛྲ་ས་མཱ་ཛ༔ པདྨ་ཀ་མ་ལ་ཡ་སྟཱཾ། ཨོཾ་གུ་རུ་དེ་ཝ་བུདྡྷ་ཌཱ་ཀི་ནཱི་ས་པ་རི་ཝཱ་ར་ཨརྒྷཾ་པདྱཾ་པིཥྤུ་དྷུ་པཾ་ཨ་ལོ་ཀེ་གནྡྷེ་ནཻ་
ཝི་དྱཾ་ཤཔྟ་པྲ་ཏཱིཙྪ་སྭཱ་ཧཱ། མ་ཧཱ་ཨ་མྲྀ་ཏ་བ་ལིང་ཏ་ཁཱ་ཧི། དང་པོ། ༈ ཧོ༔ ཆོས་སྐུ་སྤྲོས་དང་བྲལ་བའི་ངང་ལས་མ་གཡོས་ཀྱང་། གཟུགས་སྐུ་ཡན་ལག་བདུན་ལྡན་
གྱི་རོལ་པར་འཆར་བའི། སྟོན་པ་རྡོ་རྗེ་འཆང་ཆེན་པོ། ཏིལླི་ཤེས་རབ་བཟང་པོ། ནཱ་རོ་ཡེ་ཤེས་དངོས་གྲུབ། མར་སྟོན་ཆོས་ཀྱི་བློ་གྲོས། མི་ལ་བཞད་པ་
རྡོ་རྗེ། བཀྲ་ཤིས་ཚེ་ཡི་ལྷ་མོ། འབྲི་གུང་པ་ཆོས་དབྱིངས་རང་གྲོལ་རྩ་བ་དང་རྒྱུད་པའི་བླ་མ་རྣམས་དང་། རྒྱལ་དང་རྒྱལ་སྲས་བྱང་ཆུབ་སེམས་དཔའི་
ཚོགས་དང་བཅས་པ། ཁྱད་པར་དུ་ཡང་ཡི་དམ་རྡོ་རྗེ་རྣལ་འབྱོར་མ། རིགས་བཞིའི་མཁའ་འགྲོའི་ཚོགས་དང་བཅས་པ་རྣམས་ལ་གསོལ་ལོ། །མཆོད་

༄༅། །དོ། འབུལ་ལོ། བདག་ཅག་ཁམས་གསུམ་སེམས་ཅན་ཐམས་ཅད་རྣམ་མཁྱེན་རྫོགས་པའི་བྱང་ཆུབ་ཐོབ་པར་མཛད་དུ་གསོལ། གཉིས་པ། ༈ ཧོ
གཙོ་མོ་བཀྲ་ཤིས་ཚེ་ཡི་དབང་ཕྱུག །གངས་དཀར་ཤེལ་སོགས་གནས་གསུམ་སྐྱོང་བ། །བཀའ་བརྒྱུད་བསྟན་པའི་སྲུང་མ་ཆེན་མོ། །དམ་ལྡན་སྒྲུབ་པའི་
གྲོགས་མོ་ཆེན་མོ། །རྣལ་འབྱོར་ཡོངས་ཀྱི་བསྟན་མ་ཆེན་མོ། །སྲོག་གཅོད་ཡོངས་ཀྱི་གཙོ་མོ་ཆེན་མོ། མཁའ་འགྲོ་ཡོངས་ཀྱི་ཕྱག་བྱེད་རྗེ་མོ། །ང་ཉིད་
ཆོས་ཀྱི་དབྱིངས་ལས་མ་གཡོས། །འཇིག་རྟེན་སྨན་མོའི་ཚུལ་དུ་སྤྲུལ་པ། །སྐུ་མདོག་དཀར་ལ་འཛུམ་ཞིང་བཞད་པ། །དར་སྣའི་ན་བཟའ་ལྷབ་ལྷུབ་
གསོལ་བ། །རིན་ཆེན་གསེར་གྱི་དོ་ཤལ་འཆང་བ། །དབུ་སྐྲ་ཐོར་ཚུགས་སྤྱི་བོར་བཅིངས་ཤིང༌། །དུང་ཐོད་རིན་ཆེན་བརྒྱན་གྱིས་མཛེས་པ། །དར་གྱི་

ཅོད་པན་མཁའ་ལ་འཕུར་བ། །ཕྱག་གཡས་དམ་ཚིག་རྡོ་རྗེ་རྩེ་དགུ། །རབ་ཏུ་སྡིགས་པས་གདུག་པ་ཀུན་འཇོམས། །ཕྱག་གཡོན་འཆི་མེད་ཚེ་བུམ་
བསྣམས་ཏེ། །འགྱིངས་པས་སྒྲུབ་ལ་ཚེ་མཆོག་སྩོལ་བ། །ལྷ་མིའི་རཏྣའི་གདུ་བུས་སྤྲས་ནས། །ཆིབས་སུ་སེང་ཆེན་འགྱིང་བ་ལ་ཆིབས། །དར་ལྡན་གཡུ་
མཐུར་གསེར་སྲབ་དང་བཅས། །སངས་རྒྱས་མཁའ་འགྲོ་འབུམ་གྱི་ཚོགས་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་
 ཞལ་སྟོན། སྒྲུབ་པའི་རྟགས་ཕྱུངས། འཕྲིན་ལས་མངོན་དུ་མཛོད། སྡང་བའི་དགྲ་སོད། གནོད་པའི་བགེགས་ཐུལ། བར་ཆད་ཀྱི་རྐྱེན་བཟློག ཅི་བསམ་
ཡིད་བཞིན་དུ་འགྲུབ་པར་མཛད་དུ་གསོལ། གསུམ་པ། ༈ ཧོ སྨན་བཙུན་མཐིང་གི་ཞལ་བཟང་ཆེན་མོ། །སྐུ་མདོག་ཟར་མའི་མེ་ཏོག་ལྟར་སྔོ། །ཆུ་དར་

༄༅། །སྔོན་པོ་གོས་སུ་ཀླུབས་ཤིང་། །རིན་ཆེན་དུ་མའི་རྒྱན་གྱིས་སྤྲས་པ། །གཡས་པས་ལྷ་ཡི་མདའ་དར་གཡབ་ཅིང་། །གཡོན་པས་དངུལ་གྱི་མེ་ལོང་
འཛིན་པས། །སྣང་གསལ་སྤྲ་ཡི་དངོས་གྲུབ་སྩོལ་བ། །མྱུར་མགྱོགས་རྐྱང་བུ་ཁ་དཀར་ལ་ཆིབས། །རྡོ་རྗེ་མཁའ་འགྲོ་འབུམ་གྱི་ཚོགས་དང་བཅས་པ་
རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། སྒྲུབ་པའི་རྟགས་ཕྱུངས། འཕྲིན་ལས་མངོན་དུ་མཛོད། སྡང་བའི་དགྲ་སོད། གནོད་
པའི་བགེགས་ཐུལ། བར་ཆད་ཀྱི་རྐྱེན་བཟློག ཅི་བསམ་ཡིད་བཞིན་དུ་འགྲུབ་པར་མཛད་དུ་གསོལ། བཞི་པ། ༈ ཧོ༔ མཁའ་འགྲོ་མི་གཡོ་བློ་བཟང་ཆེན་
མོ། །གཙོ་མ་དྲི་བྲལ་གསེར་གྱི་མདོག་ཅན། །དར་ཆེན་སྣ་ལྔའི་ན་བཟའ་གསོལ་བ། །ཕྱག་གཡས་ཐོད་པ་བཅུད་ཀྱིས་ཡོངས་བཀང་། །གཡོན་གྱི་མཐེབ་

སྲིན་གཏོར་ཞིང་མཆོད་པས། །ཟས་ནོར་དངོས་གྲུབ་ཆར་ལྟར་འབེབས་པ། །གཅན་གཟན་གཏུམ་པོ་སྟག་ལ་ཆིབས་པ། །རིན་ཆེན་མཁའ་འགྲོ་འབུམ་
གྱི་ཚོགས་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། སྒྲུབ་པའི་རྟགས་ཕྱུངས། འཕྲིན་ལས་མངོན་དུ་མཛོད།
སྡང་བའི་དགྲ་སོད། གནོད་པའི་བགེགས་ཐུལ། བར་ཆད་ཀྱི་རྐྱེན་བཟློག ཅི་བསམ་ཡིད་བཞིན་དུ་འགྲུབ་པར་མཛད་དུ་གསོལ། ལྔ་པ། ༈ ཧོ༔ སྨན་
གཅིག་ཅོད་པན་མགྲིན་བཟང་ཆེན་མོ། །སྐུ་མདོག་དམར་མོ་བྱི་རུ་ལྟར་འཚེར། །ལེ་བརྒན་ལ་སོགས་དར་སྣས་རྒྱན་པ། །གཡས་པས་ཡིད་བཞིན་ནོར་བུ་
འཕྱར་ཞིང་། །གཡོན་པས་རིན་ཆེན་སྒྲོམ་བུ་འཛིན་པ། །མི་བཟད་རཏྣ་ཆར་དུ་འབེབས་པ། །ཆིབས་སུ་ཤྭ་བ་ཡུ་མོ་ལ་གནས། །པདྨ་མཁའ་འགྲོ་འབུམ་

༄༅། །གྱི་ཚོགས་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། །དགྱེས་པའི་ཞལ་སྟོན། སྒྲུབ་པའི་རྟགས་ཕྱུངས། །འཕྲིན་ལས་མངོན་དུ་
མཛོད། སྡང་བའི་དགྲ་སོད། གནོད་པའི་བགེགས་ཐུལ། བར་ཆད་ཀྱི་རྐྱེན་བཟློག ཅི་བསམ་ཡིད་བཞིན་དུ་འགྲུབ་པར་མཛད་དུ་གསོལ། དྲུག་པ། ༈ ཧོཿ
ལྷ་མོ་གཏད་དཀར་འགྲོ་བཟང་ཆེན་མོ། །སྐུ་ནི་ལྗང་སྔོན་མར་གད་དང་མཚུངས། །སྣ་ཚོགས་དར་གྱི་ན་བཟའ་འཆང་བ། །ཕྱག་གཡས་སྦྲུལ་ཞགས་དགྲ་
ལ་འཕེན་པ། །གཡོན་པས་དུར་ཝ་ཆུན་པོ་འཛིན་པ། །རྟ་གླང་ནོར་སོགས་ཡིད་སྨོན་ཀུན་སྩོལ། །འཇིགས་པའི་འབྲུག་ཆེན་ཁ་གདངས་ལ་ཆིབས། །
ལས་ཀྱི་མཁའ་འགྲོ་འབུམ་གྱི་ཚོགས་དང་བཅས་པ་རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། སྒྲུབ་པའི་རྟགས་ཕྱུངས།

འཕྲིན་ལས་མངོན་དུ་མཛོད། སྡང་བའི་དགྲ་སོད། གནོད་པའི་བགེགས་ཐུལ། བར་ཆད་ཀྱི་རྐྱེན་བཟློག ཅི་བསམ་ཡིད་བཞིན་དུ་འགྲུབ་པར་མཛད་དུ་
གསོལ། །བདུན་པ། ལྷག་མཆོད་དང་གཏོར་མ་ཕྱོགས་མཐུན་པར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ། བྱིན་གྱིས་བརླབས་ལ། ༈ ཧོ༔ གཞན་
ཡང་བསྟན་མའི་འཁོར་གྱི་ཚོགས་ནི། །ནམ་མཁའ་ཡངས་པའི་ཀློང་ན་གསལ་ཞིང་། །བར་སྣང་ཀུན་ཏུ་འཕྱོ་ཞིང་རྒྱུ་བས། །ས་གཞིའི་སྐྱེ་འགྲོ་དབང་དུ་༔
མཛད་པ། །ཤར་ནས་ཞི་བྱེད་དཀར་མོ་བདུན་ནི། །ཚེ་སྩོལ་བར་ཆད་ཞི་བར་བྱེད་པ། །ལྷོ་ནས་རྒྱས་བྱེད་སེར་མོ་བདུན་ནི། །དཔལ་དང་གྲགས་པ་ནོར་།
གྱིས་ཕྱུག་མ། །ནུབ་ནས་དབང་མཛད་དམར་མོ་བདུན་ནི། །གང་འདོད་དམིགས་བྱ་མ་ལུས་འགུགས་པ། །བྱང་ནས་དྲག་པོའི་ལས་བྱེད་བདུན་ནི། །

༄༅། །དམ་ཉམས་མ་ལུས་ཐལ་བར་རློག་པའི། །འཁོར་དུ་བསྟན་མ་ཡང་མ་སྐྱོང་མ། །སྨན་མོ་བདུད་མོ་མ་མོའི་དམག་ཚོགས། །ནད་དང་རིམས་ཀྱི་བདག་མོ་
རྣམས་ལ་གསོལ་ལོ། འབུལ་ལོ། མཆོད་དོ། དགྱེས་པའི་ཞལ་སྟོན། སྒྲུབ་པའི་རྟགས་ཕྱུངས། འཕྲིན་ལས་མངོན་དུ་མཛོད། སྡང་བའི་དགྲ་སོད། གནོད་
 པའི་བགེགས་ཐུལ། བར་ཆད་ཀྱི་རྐྱེན་བཟློག ཅི་བསམ་ཡིད་བཞིན་དུ་འགྲུབ་པར་མཛད་དུ་གསོལ། ཅེས་པའི་འཇུག་ཏུ། གཏོར་མ་འབུལ་ཞིང་འཕྲིན་ལས་བཅོལ་བ་ནི། །
གཏོར་མ་སྐྱོན་དང་བྲལ་ཞིང་བསྐུལ་བ་ལ་ནང་མཆོད་བྲན་ཏེ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཿཧཱུྃ་ཕཊ་སྭཱ་ཧཱ། གསུམ་གྱིས་བྱིན་གྱིས་བརླབས་ལ། ༈ དཔལ་ཡེ་ཤེས་
ཀྱི་དབྱིངས་ལས་བཞེངས་ཏེ་སྤྲུལ་པའི་མཁའ་འགྲོའི་སྐུར་སྣང་བ་རྣལ་འབྱོར་མ་ཉི་ཤུ་རྩ་བརྒྱད་འཁོར་དང་བཅས་པ་རྣམས་ལ་འབུལ་ལོ། །བདག་ཅག་

དཔོན་སློབ་ཡོན་མཆོད་འཁོར་དང་བཅས་པ་ཕྱི་ནང་གི་འགལ་རྐྱེན་བར་ཆད་ཐམས་ཅད་ཉེ་བར་ཞི་བ་དང་། །འཕྲིན་ལས་རྣམ་པ་བཞིའི་དངོས་གྲུབ་མ་
ལུས་པ་བདེ་བླག་ཉིད་དུ་གྲུབ་པར་མཛད་དུ་གསོལ། །ཞེས་འཕྲིན་ལས་བཅོལ་ཏེ་རོལ་མོའི་སྒྲ་དང་བཅས་ཏེ་འདི་སྐད་དོ། ༈ བྷྱོཿཤར་ནས་གཤེགས་པའི་རྣལ་འབྱོར་
བདུན། །རྣལ་འབྱོར་བདུན་གྱི་གཙོ་མོ་ནི། །དཀར་མོ་དུང་གི་ཐོར་ཚུགས་ཅན། །དྲུག་ནི་ཆོས་ཀྱི་དབྱིངས་ན་བཞུགས། །གཅིག་ནི་ཐབས་ཀྱི་སྐུ་རུ་གསལ། །དེ་
ལྟར་གཡོག་འཁོར་བྱེ་བ་ཡང་། །འདིར་གཤེགས་རྒྱན་པའི་གཏོར་མ་བཞེས། །ཁྱོད་ཀྱིས་ཞི་བའི་ལས་མཛོད་ཅིག། ༈ བྷྱོཿ ལྷོ་ནས་གཤེགས་པའི་རྣལ་
འབྱོར་བདུན། །རྣལ་འབྱོར་བདུན་གྱི་གཙོ་མོ་ནི། །སེར་མོ་གསེར་གྱི་ཐོར་ཚུགས་ཅན། །དྲུག་ནི་ཆོས་ཀྱི་དབྱིངས་ན་བཞུགས། །གཅིག་ནི་ཐབས་ཀྱི་སྐུ་

༄༅། །རུ་གསལ། །དེ་ལྟར་གཡོག་འཁོར་བྱེ་བ་ཡང་། །འདིར་གཤེགས་རྒྱན་པའི་གཏོར་མ་བཞེས། །ཁྱོད་ཀྱིས་རྒྱས་པའི་ལས་མཛོད་ཅིག། ༈ བྷྱོཿ
ནུབ་ནས་གཤེགས་པའི་རྣལ་འབྱོར་བདུན། །རྣལ་འབྱོར་བདུན་གྱི་གཙོ་མོ་ནི། །དམར་མོ་བྱུ་རུའི་ཐོར་ཚུགས་ཅན། །དྲུག་ནི་ཆོས་ཀྱི་དབྱིངས་ན་བཞུགས། །
གཅིག་ནི་ཐབས་ཀྱི་སྐུ་རུ་གསལ། །དེ་ལྟར་གཡོག་འཁོར་བྱེ་བ་ཡང་། །འདིར་གཤེགས་རྒྱན་པའི་གཏོར་མ་བཞེས། །ཁྱོད་ཀྱིས་དབང་གི་ལས་མཛོད་
ཅིག ། ༈བྷྱོཿབྱང་ནས་གཤེགས་པའི་རྣལ་འབྱོར་བདུན། །རྣལ་འབྱོར་བདུན་གྱི་གཙོ་མོ་ནི། །ལྗང་མོ་གཡུ་ཡི་ཐོར་ཚུགས་ཅན། །དྲུག་ནི་ཆོས་ཀྱི་དབྱིངས་ན་
བཞུགས། །གཅིག་ནི་ཐབས་ཀྱི་སྐུ་རུ་གསལ། །དེ་ལྟར་གཡོག་འཁོར་བྱེ་བ་ཡང་། །འདིར་གཤེགས་རྒྱན་པའི་གཏོར་མ་བཞེས། །ཁྱོད་ཀྱིས་དྲག་པོའི་

ལས་མཛོད་ཅིག །བཅོལ་བའི་འཕྲིན་ལས་གྲུབ་པར་མཛོད། །ཅེས་གཏོར་མ་གཙང་སར་འབུལ་ལོ། །བཅུ་པ་ཆད་མདོས་ཐུགས་དམ་གནད་ནས་བསྐུལ་བ་ནི། ༈ བྷྱོཿ སྔོན་ཚེ་ཨོ་
རྒྱན་དུར་ཁྲོད་གཞལ་ཡས་སུ། །རིགས་ལྔ་ཡེ་ཤེས་མཁའ་འགྲོའིསྤྱན་སྔ་རུ། །རྡོ་རྗེ་མཁའ་འགྲོའི་ཡང་སྤྲུལ་ཚུལ་བཟང་ནས། །སངས་རྒྱས་བསྟན་པ་
བསྲུང་བར་མ་ཆད་དམ། །ཇི་ལྟར་ཞལ་བཞེས་དམ་ལས་མ་འདའ་བར། །ཤ་ཁྲག་རྒྱན་གྱི་གཏོར་མ་འདི་བཞེས་ལ། །རྣལ་འབྱོར་བདག་ཅག་ཡོན་མཆོད་
འཁོར་བཅས་ཀྱི། །འགལ་རྐྱེན་སོལ་ལ་མཐུན་རྐྱེན་འཕྲིན་ལས་སྒྲུབས། །དེ་འོག་གཏེར་སྒྲོམ་དྲག་པོའི་གནས་ཆེན་དུ། །རིག་འཛིན་སློབ་དཔོན་པདྨའི་
སྤྱན་སྔ་རུ། །ལས་ཀྱི་མ་མོའི་ཚུལ་དུ་སྐུ་སྤྲུལ་ནས། །གསང་སྔགས་བསྟན་པ་བསྲུང་བར་མ་ཆད་དམ། ཇི་ལྟར་ཞལ་བཞེས་དམ་ལས་མ་འདའ་བར། །

༄༅། །ཤ་ཁྲག་རྒྱན་གྱི་གཏོར་མ་འདི་བཞེས་ལ། །རྣལ་འབྱོར་བདག་ཅག་ཡོན་མཆོད་འཁོར་བཅས་ཀྱི། །འགལ་རྐྱེན་སོལ་ལ་མཐུན་རྐྱེན་འཕྲིན་ལས་
སྒྲུབས། །དེ་རྗེས་སྤྲུལ་སྐུ་དངོས་སུ་བསྟན་པའི་ཚེ། །རིགས་སྲས་བཞི་ལ་བསྟན་པ་གཏད་པ་ནི། །ཨ་ཕྱི་ཆོས་ཀྱི་སྒྲོལ་མར་མཚན་གསོལ་ནས། །མ་འོངས་
རྒྱུད་འཛིན་སྐྱོང་བར་མ་ཆད་དམ། །ཇི་ལྟར་ཞལ་བཞེས་དམ་ལས་མ་འདའ་བར། །ཤ་ཁྲག་རྒྱན་གྱི་གཏོར་མ་འདི་བཞེས་ལ། །རྣལ་འབྱོར་བདག་ཅག་
ཡོན་མཆོད་འཁོར་བཅས་ཀྱི། །འགལ་རྐྱེན་སོལ་ལ་མཐུན་རྐྱེན་འཕྲིན་ལས་སྒྲུབས། །དེ་འོག་འབྲི་གུང་དཔལ་གྱི་ནགས་ཁྲོད་དུ། །སྐྱོབ་པ་འཇིག་རྟེན་
གསུམ་མགོན་སྤྱན་སྔར་རུ། །མ་མོ་མཁའ་འགྲོ་རིགས་ལྔའི་སྐུར་བསྟན་ནས། །བླ་མེད་བསྟན་པ་བསྲུང་བར་མ་ཆད་དམ། ། ཇི་ལྟར་ཞལ་བཞེས་དམ་

ལས་མ་འདའ་བར། །ཤ་ཁྲག་རྒྱན་གྱི་གཏོར་མ་འདི་བཞེས་ལ། །རྣལ་འབྱོར་བདག་ཅག་ཡོན་མཆོད་འཁོར་བཅས་ཀྱི། །འགལ་རྐྱེན་སོལ་ལ་མཐུན་རྐྱེན་
འཕྲིན་ལས་སྒྲུབས། །ད་ལྟར་སྒྲུབ་པའི་རིག་འཛིན་བདག་ཅག་གིས། །བཀའ་སྲུང་དམ་ཅན་འདུ་བའི་གནས་མཆོག་འདིར། །ཚེ་འདིར་སངས་རྒྱས་སྐུ་
གསུམ་སྒྲུབ་པའི་ཚེ། །བཅོལ་བའི་འཕྲིན་ལས་བསྒྲུབ་པར་མ་ཆད་དམ། །ཇི་ལྟར་ཞལ་བཞེས་དམ་ལས་མ་འདའ་བར། །ཤ་ཁྲག་རྒྱན་གྱི་གཏོར་མ་འདི་
བཞེས་ལ། །རྣལ་འབྱོར་བདག་ཅག་ཡོན་མཆོད་འཁོར་བཅས་ཀྱི། །འགལ་རྐྱེན་སོལ་ལ་མཐུན་རྐྱེན་འཕྲིན་ལས་སྒྲུབས། ཨོཾ་གུ་རུ་དེ་ཝ་ཌཱ་ཀཱི་ནཱི་ས་པ་རི་ཝཱ་
ར་ཨརྒྷཾ་པདྱཾ་པུཥྤེ་དྷུ་པཾ་ཨ་ལོ་ཀེ་གནྡྷེ་ནེ་ཝི་དྱཾ་ཤཔྟ་པྲ་ཏཱིཙྪ་སྭཱ་ཧཱ། ཆུ་གཉིས་ཉེར་སྤྱོད་རོལ་མོ་དང་བདུད་རྩིས་ཀྱང་མཆོད་དོ། ། ། བསྟོད་པ་ནི། ཧྲིཿ བཞིན་བཟང་དབྱིངས་

༄༅། །ཕྱུག་དཔལ་ལྡན་ཆོས་ཀྱི་སྒྲོལ། །སྐུ་མདོག་དཀར་དམར་འགྱུར་མེད་འགྱིང་བག་ཅན། འཁོར་བའི་ལོག་ལྟ་སྐེམ་བྱེད་འོད་མངའ་མ། །བདེ་ཆེན་
དགའ་སྟེར་རབ་དགྱེས་དཔའ་མོ་སྟེ། །ཞལ་གཅིག་ཕྱག་གཉིས་ཞི་བྱེད་འཛུམ་པའི་སྐུ། །ཕྱག་གཡས་ཌཱ་རུ་སྙན་པ་ཀུན་ཁྱབ་སྒྲོག །གཡོན་པས་ཐོད་ནང་
ཡིད་བཞིན་ནོར་བུ་འཛིན། །སྒྲུབ་པ་པོ་ལ་དངོས་གྲུབ་ཀུན་སྩོལ་ཅིང་། །ཟ་འོག་སྣ་ལྔའི་ན་བཟའ་སྐུ་ལ་གསོལ། །རིན་པོ་ཆེས་བརྒྱན་དར་གྱི་ཅོད་པན་
འཕུར། །ཆིབས་སུ་སྤྲིན་གསེབ་ཆུ་རྟ་སྔོན་པོ་བཅིབས། །གཡུ་མཐུར་སྔོན་པོ་གསེར་སྲབ་སེར་པོས་བརྒྱན། །དར་ཆེན་གློ་ནན་མུ་མེན་ཡོབ་ཆེན་འཁྲོལ། །
ཟ་འོག་དར་གདན་གསེར་གྱི་སྒ་སྟེང་དུ། །དབྱིངས་ཕྱུག་དཔལ་ལྡན་ལྷ་མོ་བཞད་པའི་ཚུལ། །སྙིང་རྗེ་ཆེན་པོས་ཕོ་ཉའི་ཆོ་འཕྲུལ་སྟོན། །ལྷ་མིན་གནོད་

སྦྱིན་མཁའ་འགྲོའི་ཚོགས་ཀྱིས་བསྐོར། །འཕྲིན་ལས་བཞི་ལྡན་སྤྲོས་མེད་ངང་ཚུལ་ཅན། །ཕུན་སུམ་ཚོགས་གནས་དཔལ་གྱི་འབྲི་གུང་དུ། །ལོངས་སྤྱོད་
སྤེལ་ཕྱིར་བཀའ་སྲུང་ཀུན་མཛད་མ། །བསྟན་པ་བསྲུང་ཕྱིར་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་འཕྲིན་ལས་མཛོད། །ཅེས་པ་
འདི་ཡང་སྐྱོབ་པ་ཉིད་ཀྱིས་མཛད་པའོ། །ནོངས་པ་བཟོད་པར་གསོལ་ཞིང་བཤགས། བསྔོ་བ་དང་སྨོན་ལམ་གྱིས་བསྡུ་ཞིང་ཤིས་པ་བརྗོད་དོ། །དེ་ལྟར་བཀའ་སྲུང་ཨ་ཕྱིའི་གསོལ་ཁ་ལ་ལེ་ཚན་འདི་གཉིས་
དོན་དུ་གཉེར་བ་འགས་བསྐུལ་བའི་ངོར་འབྲི་གུང་བྱ་བྲལ་བ་རཏྟས་སྤྲོ་ལུང་གཞིས་ཀར་བྲིས་པ་འདིས་ཀྱང་བསྟན་པ་རིན་པོ་ཆེའི་བཙས་སུ་གྱུར་ཅིག །ཧྲི༔ དབྱིངས་ཕྱུག་དཔལ་ལྡན་ལྷ་མོ་ཡེ་
ཤེས་སྒྲོལ། །སྐུ་མདོག་དཀར་སེར་ཞལ་གཅིག་ཕྱག་གཉིས་པ། །རྒྱས་པའི་ལས་མཛད་ཕྱག་གཡས་ཌཱ་རུ་ཁྲོལ། །གཡོན་པས་བྷནྡྷ་རིན་པོ་ཆེ་ཡིས་

༄༅། །བསྐང་། །ཨིནྜཱ་ནི་ལའི་དར་གྱི་ན་བཟའ་གསོལ། །རིན་ཆེན་རུས་རྒྱན་དར་གྱི་ཅོད་པན་ཕུར། །ཆིབས་སུ་འབྲོང་བུ་ཁམ་པ་རབ་ཆིབས་ནས། །
རྒྱས་པའི་ལས་མཛད་རང་མཐུན་འཁོར་གྱིས་བསྐོར། །བསྟན་པ་བསྲུང་ཕྱིར་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་སངས་རྒྱས་བསྟན་པ་
སྲུངས། ། ཧྲི། དབྱིངས་ཕྱུག་དཔལ་ལྡན་ལྷ་མོ་དམ་ཚིག་སྒྲོལ། །སྐུ་མདོག་དམར་སྐྱ་རིན་ཆེན་འོད་འཕྲོ་ཞིང༌། །དགོས་འདོད་ཐམས་ཅད་ཆར་ལྟར་
འབེབས་མཛད་མ། །ཕྱག་གཡས་ནེའུ་ལེའི་རྐྱལ་བས་དངོས་གྲུབ་སྟེར། །གཡོན་པས་དགོས་འདོད་སྒྲུབ་པའི་ནོར་བུར་འཛིན། །བཻཌཱུརྱ་དང་པདྨ་ར་གས་
སྤྲས། །རིན་ཆེན་ཆར་རྒྱུན་སྒྲུབ་པ་པོ་ལ་འབེབས། །ཆིབས་སུ་རྐྱང་ཤེས་ལ་ཆིབས་སྲིད་གསུམ་ཉུལ། །འཁོར་དུ་དབྱིངས་ཕྱུག་ལྷ་མོ་འབུམ་གྱིས་བསྐོར། །

དངོས་གྲུབ་གནང་ཕྱིར་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་ཕྱྭ་གཡང་ལོངས་སྤྱོད་སྤེལ།། ཧྲི། དབྱིངས་ཕྱུག་དཔལ་ལྡན་ལྷ་མོ་དབང་གི་
སྒྲོལ། །ཞལ་གཅིག་ཕྱག་གཉིས་གཡས་པས་གྲི་གུག་འཕྱར། །གཡོན་པས་ཟས་ནོར་སྡུད་པའི་ལྕགས་ཀྱུ་འཛིན། །ཐོད་སྐམ་དབུ་རྒྱན་ཐོན་རློན་དོ་ཤལ་
འཕྱང་། །སྲིད་གསུམ་དབང་སྡུད་ཆིབས་སུ་མཁའ་ལྡིང་བཅིབས། །དབང་གི་ལས་བྱེད་རང་མཐུན་འཁོར་གྱིས་བསྐོར། །མི་ཟད་ནོར་དང་རྐང་བཞི་རྨ་
གཡང་ཟས། །ཆེ་བཙན་མཐུ་དང་སྣང་སྲིད་གསལ་བའི་པྲ། །སྲིད་སྲུང་རིགས་རྒྱུད་ལོ་ལེགས་དངོས་གྲུབ་སྩོལ། །འདོད་པའི་དོན་སྒྲུབ་དབང་སྡུད་མཁའ་
འགྲོ་མ། །དངོས་གྲུབ་གནང་ཕྱིར་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་ཁམས་གསུམ་དབང་དུ་བསྡུས། ། ཧྲི། ཤ་ཟ་ལས་ཀྱི་མཁའ་འགྲོ་

༄༅། །སྲོག་གི་བདག །སྟོབས་ཆེན་དྲག་མོ་ཤ་ཟའི་དུས་ལ་བབས། །སྐུ་མདོག་མཐིང་ནག་ཁྲག་འཐུང་སྙིང་འབྱིན་མ། །ཞལ་གཅིག་ཕྱག་གཉིས་ཤིན་ཏུ་
ཁྲོས་པའི་སྐུ། །ཕྱག་གཡས་རལ་གྲི་དམ་ཉམས་སྲོག་རྩ་གཅོད། །གཡོན་པས་ཐོད་ཁྲག་གཙོ་མོའི་ཞལ་དུ་སྟོབས། །གླང་ཆེན་ཀོ་རློན་སྟག་ལྤགས་སྐུ་ལ་
གསོལ། །དུར་ཁྲོད་ཆས་བརྒྱན་བོང་བུ་གྲྭ་མ་བཅིབས། །ལས་ཀྱི་མཁའ་འགྲོ་ཤ་ཟ་ཁྲག་འཐུང་མ། །རང་འདྲའི་ཟ་བྱེད་བདུད་མོ་འབུམ་གྱིས་བསྐོར། །
རྔམས་ཤིང་རྔམས་ཤིང་བསྟན་པའི་བྱ་ར་མཛོད། །རྣལ་འབྱོར་བཀའ་གཉན་བསྒོས་པའི་ལས་ལ་རྒྱུག །གནོད་པའི་དགྲ་དང་བགེགས་ཀྱི་བླ་སྲོག་ཁུག །
ཤ་ཁྲག་དམར་གྱིས་གཏོར་མ་འདི་བཞེས་ལ། །བསྟན་པ་དྲག་ཏུ་སྲུང་བའི་འཕྲིན་ལས་མཛོད། །ལས་སུ་སངས་རྒྱས་བསྟན་པ་གཉེན་པོ་སྲུངས། །ཟས་

སུ་དམ་རྫས་བདུད་རྩིའི་མཆོད་གཏོར་བཞེས། །རྣལ་འབྱོར་བཅོལ་བའི་འཕྲིན་ལས་འགྲུབ་པར་མཛོད། །ཧཱུྃ་ཉི་མ་ཕྱོགས་ཕྱོགས་ཕ་ནི་ན། །སོགས་དང་།
རིགས་ལྔ་མཁའ་འགྲོ་སོགས་གོང་བཞིན་བརྗོད།

༄༅། །རྒྱལ་ཆེན་འཕྲལ་གཏོར་བཞུགས་སོ།།

༄༅། །ཧཱུྃ། བྱང་ཕྱོགས་སྐྱོང་བའི་རྒྱལ་པོ་ཡབ་ཡུམ་སྲས། །འཁོར་དང་བཅས་པ་གནས་འདིར་གཤེགས་སུ་གསོལ། །
དགྱེས་པའི་ཚུལ་བཞུགས་གུས་པས་བདག་ཕྱག་འཚལ། །མཐུན་རྫས་དཔག་མེད་མཁའ་དབྱིངས་བཀང་ནས་དབུལ། །
ཨོ་བཻ་ཤྲ་བ་ཎ་སརྦ་ཡཀྵ་རཱ་ཛ་ས་པ་རི་ཝཱ་ར་ས་མ་ཡ་ཛ་ཛཿན་མོ་ན་མ་སརྦ་པཱུ་ཛ་ཧོ༔ ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་
ན་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ།སྟོང་པ་ཉིད་དུ་གྱུར། སྟོང་པའི་ངང་ལས། བྷྲཱྃ་ལས་རིན་པོ་

༄༅། །ཆེའི་སྣོད་དུ་གཏོར་མ་འདོད་ཡོན་ཕུན་སུམ་ཚོགས་པར་གྱུར། ཞེས་མོས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱདྱ་ནུཏྤནྣ་
ཏཱ་ཏ་ཨོཾ་ཨཱཿཧཱུྃ་ཕཊ་སྭཱ་ཧཱ། གསུམ་དང་། བཻ་ཤྲ་བ་ཎ་སརྦ་ཡཀྵ་རཱ་ཛ་ཁ་ཁ་ཁཱ་ཧི་ཁཱ་ཧི། ཞེས་གསུམ་བརྗོད་ལ། དཔལ་ལྡན་རྣམ་མང་
ཐོས་སྲས་ངལ་བསོས་དགེ་བ། སྲས་དང་བཙུན་མོ། ལས་བྱེད་མདུང་དམར་བ། འབྲོག་གནས་རྟ་བདག་བརྒྱད། ཀླུ་ཆེན་
བརྒྱད། གནོད་སྦྱིན་བྱེ་བའི་སྡེ་འཁོར་དང་བཅས་པ་རྣམས་ལ་འབུལ་ལོ། །བཞེས་ནས་རྣལ་འབྱོར་པ་བདག་ཅག་འཁོར་

བཅས་ཚེ་བསོད་དཔལ་འབྱོར་རྒྱས་པ་དང་། དཀོན་མཆོག་གསུམ་གྱི་བསྟན་པ་དང་། དགེ་འདུན་གྱི་སྡེ་འཕེལ་ཞིང་ཆོས་དང་མཐུན་པའི་འཚོ་བ་ཕུན་
སུམ་ཚོགས་ཤིང༌། འཕྲིན་ལས་མཐའ་དག་ལྷུན་གྱིས་གྲུབ་པར་མཛད་དུ་གསོལ། ། བེ་རིན་ཆེན་ཕོ་བྲང་དམ་པ་ན། །མི་འཇིགས་སེང་གེའི་ཁྲི་སྟེང་
དུ། །བཻ་ལས་བྱུང་བའི་མགོན་པོ་ནི། །ངལ་བསོས་དགེ་བ་སྟོབས་པོ་ཆེ། །ས་བརྒྱད་དབང་ཕྱུག་ཁྱོད་ལ་བསྟོད། །བཙུན་མོ་བཞི་དང་སྲས་བཞི་དང༌། ། 
ཁྱད་པར་ལས་སྒྲུབ་གནོད་སྦྱིན་བརྒྱད། ནོར་སྟེར་པ་ཡི་ཀླུ་ཆེན་བརྒྱད། །ལྷ་སྲིན་སྡེ་བརྒྱད་འཁོར་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །
དགྲ་བགེགས་མ་ལུས་གཞོམ་པ་དང་། །འབྱོར་བའི་ལོངས་སྤྱོད་ཕུན་ཚོགས་ཤིང་། །འདོད་དགུ་ཡིད་བཞིན་གྲུབ་པ་དང་། །གཞན་དོན་ལྷུན་གྱིས་གྲུབ་

༄༅། །མཛད་གསོལ། །ཞེས་རྒྱལ་ཆེན་འཕྲལ་གཏོར་འདི་བྲིས་པ་དང་སྐུ་ཕྱག་དུ་འབྱོར་པ་དུས་མཚུངས་པས་བཀྲ་ཤིས་པར་ངེས་ཞེས་དཀོན་མཆོག་རཏྣས་སོ།།

༄༅། །དཔལ་ལྡན་ཞིང་སྐྱོང་དབང་པོའི་བསྟོད་བསྐུལ་བཞུགས་སོ། །

༄༅། །ཧཱུྃ། ཉི་ཤུ་རྩ་བཞིའི་ཡུལ་རྣམས་ཀུན་གྱི་གཙོ། །ཉེ་བའི་འཐུང་སྤྱོད་དཔལ་གྱི་ཙ་རི་ཏྲ། །རབ་འཇིགས་དུར་
ཁྲོད་ཆེན་པོ་རྟག་ཏུ་རོལ། །ག་ཡ་དྷ་ར་ཁྱོད་ལ་བདག་བསྟོད་དོ། །རྒྱལ་བས་དབང་བསྐུར་ཀུན་དགའ་གཞོན་ནུ་ཞེས། །
ཞིང་སྐྱོང་ཆེན་པོ་ཨ་མྲ་བརྩེགས་པའི་ཞལ། །ཤ་ཟ་ཁྲག་འཐུང་ཟ་བྱེད་སེང་གེའི་གདོང་། །སྲོག་བདག་ཆེན་པོ་ཁྱོད་
ལ་བདག་བསྟོད་དོ། །མེ་རླུང་དབུས་ན་དགྲ་བགེགས་གདན་སྟེང་དུ། །དར་ནག་བེར་གྱོན་རྟ་ནག་རྟིང་དཀར་བཅིབས། །

༄༅། །རུ་དར་ནག་པོ་དམར་གཏོར་ནམ་མཁའ་འཕྱར། །སྡེ་བརྒྱད་དབང་སྡུད་ཁྱོད་ལ་བདག་བསྟོད་དོ། །བདུད་ཀྱི་
དམག་དཔོན་སྲིན་པོ་ཁྲོས་པའི་ཞལ། །མཐུ་རྩལ་དྲག་ཤུལ་མྱུར་མགྱོགས་སྟོབས་དང་ལྡན། །བསྟན་པ་བསྲུང་དང་རྣལ་
འབྱོར་སྐྱོང་ལ་བརྩོན། །ནག་པོ་ཆེན་པོ་ཁྱོད་ལ་བདག་བསྟོད་དོ། །དབུགས་བྲལ་བསྣོལ་མ་ཅང་ཤེས་དམར་པོའི་སྟེང་། །
དར་དམར་བེར་གྱོན་བདུད་མོ་སེང་གདོང་མ། །གཡས་གཡོན་ཕྱག་ན་རྩེ་གསུམ་དགྲ་སྙིང་འཛིན། །དམ་ཉམས་སྲོག་

གཅོད་ཁྱོད་ལ་བདག་བསྟོད་དོ། །ཤིན་ཏུ་མི་བསྲུན་བམ་རོ་ཕོ་མོ་དང་། །ཚར་གཅོད་ཕན་འདོགས་བྱེད་པ་དྲེགས་པའི་འཁོར། །བཀའ་གཉན་བྱེ་བ་སྟོང་
ཕྲག་འབུམ་དང་བཅས། །བསྟན་སྲུང་འཁོར་དང་བཅས་པ་ལ་བདག་བསྟོད་དོ། །ཤ་ཁྲག་དམར་གྱི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་
བཅོལ་བའི་འཕྲིན་ལས་མཛོད། །ཅེས་བསྟོད་ནས། དྲག་ཤུལ་ཆེན་པོས་དགྲ་བགེགས་ཀུན་འཇོམས་ཤིང་། །སྒྲུབ་པ་པོ་ལ་བུ་ལྟར་བརྩེ་བ་ཅན། །འཇིགས་
བྱེད་ཞིང་སྐྱོང་ཆེན་པོ་ཁྱོད་ཉིད་ལ། །མཆོག་ཏུ་གདུང་ཤུགས་ལྡན་པས་རབ་བསྟེན་ནས། །དང་དུ་བླང་དང་སྤང་བར་བྱ་བ་ཡི། །ཚུལ་བཞིན་སྒྲུབ་པའི་
དམ་ཚིག་རྨད་བྱུང་བ། །ཉམས་ན་བཤགས་ཤིང་ལེགས་པར་བསྲུང་བ་ཡིས། །ཁྱོད་ཀྱི་ཐུགས་དམ་གཉན་པོ་བསྐང་གྱུར་ཅིག །དངོས་སུ་འབྱོར་དང་

༄༅། །ཡིད་ཀྱིས་སྤྲུལ་པ་ཡི། །ཉེར་སྤྱོད་འོས་པ་ཕུན་སུམ་ཚོགས་པ་རྣམས། །མ་ཚང་མེད་པ་རྒྱ་ཆེར་སྤེལ་བ་ཡིས། །ལྷ་ཆེན་ཀུན་དགའ་གཞོན་ནུའི་
ཐུགས་དམ་བསྐང་། །རླུང་ལྟར་མགྱོགས་པའི་རྟ་ནག་རྟིང་དཀར་དང༌། །གཡག་ནག་རུ་སྔོན་སྤུ་ཞོལ་བརྗིད་ཅིང་ཆེ། །ཁྱི་ནག་དོམ་བུ་གཏུམ་ཞིང་
འཇིགས་པའི་གཟུགས། །ལུག་ནག་བརྒྱན་ལྡན་རྣམས་ཀྱིས་ཐུགས་དམ་བསྐང་། །བཙོས་པའི་ཤ་དང་འབྲས་ཆེན་བསྲེགས་པའི་བསུར། །ཁུ་ཁྲག་ལྷ་བ་
རྐང་མར་རུས་པའི་ཚོགས། །དབང་པོ་གློ་སྙིང་ནང་ཁྲོལ་རྒྱུ་མར་བཅས། །དམར་ཆེན་བརྒྱན་པའི་གཏོར་མས་ཐུགས་དམ་བསྐང་། །དཔའ་བོ་དོམ་ནག་
ཙིཏྟ་མ་ཉམས་པར། །སྲོག་གི་ས་བོན་དམ་པ་ལེགས་པར་བཅུག །ཆོ་ག་བཞིན་དུ་བྲིས་པའི་འཁོར་ལོ་སོགས། །མི་འབྲལ་རྟེན་པའི་རྫས་ཀྱིས་

ཐུགས་དམ་བསྐང་། །རྟག་ཏུ་དགྱེས་བཞིན་འཁོར་ཞིང་ལས་མཛད་པ། །གནད་དུ་བསྐུལ་དང་འཕྲིན་ལས་བསྒྲུབ་པ་ཡི། །ལྷ་ཁྱོད་ཉེ་བར་བསྙེན་པའི་
ཚུལ་རྣམས་ཀྱི། །ཏིང་ངེ་འཛིན་དང་བཟླས་པས་ཐུགས་དམ་བསྐང་། །སྣ་ཚོགས་ཤ་ཡི་ཚོགས་ནི་རྫ་ལྟར་སྤུང། །མྱོས་བྱེད་དམར་ཆེན་བཏུང་བ་མཚོ་ལྟར་
བསྐྱིལ། །མཐུན་རྫས་དུ་མར་སྦྱར་བའི་གཏོར་མ་འདིས། །དཔའ་བོ་ལས་མཁན་བཅས་པའི་ཐུགས་དམ་བསྐང་། །ར་ཡི་རྣམ་ལྔ་ཤ་ཆེན་ཁྲག་དང་
 ཞག །བཤོས་བུ་དམར་པོ་ཤ་རྗེ་དཀར་གཏོར་ཆང་། །བཟའ་བཏུང་བྱེ་བྲག་རྣམ་པ་མང་པོར་བཅས། །སོ་སོའི་ཡིད་བཞིན་རྒྱས་པར་སྤྲུལ་ནས་ཀྱང་། །
དམ་ཅན་བཛྲ་ས་དྷུའི་ཐུགས་དམ་བསྐང་། །གཤིན་རྗེ་རྒྱལ་པོ་ཆེན་པོའི་ཐུགས་དམ་བསྐང་། །ཀླུ་བདུད་ནག་པོ་མགོ་དགུའི་ཐུགས་དམ་བསྐང་། བདུད་

༄༅། །པོ་བྱེ་བ་གུང་རིང་ཐུགས་དམ་བསྐང་། །བཙན་རྒོད་ཡམ་ཤུད་དམར་པོའི་ཐུགས་དམ་བསྐང་། །སྲིན་པོ་ན་ར་སིང་ཧའི་ཐུགས་དམ་བསྐང་། །
སྲོག་བདག་ཚངས་པ་དཀར་པོའི་ཐུགས་དམ་བསྐང་། །མ་མོ་རྡོ་རྗེ་ཕ་ལམ་ཐུགས་དམ་བསྐང་། །བདུད་ཀྱི་དམག་ཚོགས་རྒྱ་མཚོའི་ཐུགས་དམ་བསྐང་། །སྤྲུལ་
པ་ཡང་སྤྲུལ་ཚོགས་ཀྱི་ཐུགས་དམ་བསྐང་། །ཁྱོད་ཀྱི་ཐུགས་དམ་གཉན་པོ་བསྐངས་གྱུར་ནས། །དངོས་གྲུབ་མ་ལུས་དགྱེས་བཞིན་སྩལ་དུ་གསོལ། །དེ་
ནས་ཐུགས་དང་འགལ་བ་རྣམས་བཤགས་པར་མོས་ལ། ༈ ཧཱུྃ། དཔལ་ཆེན་འཁོར་བཅས་བདག་ལ་དགོངས་སུ་གསོལ། །ཁྱོད་ནི་ཡེ་ཤེས་ཆེན་པོའི་སྤྱན་དང་ལྡན། །
བདག་ནི་མ་རིག་དབང་གྱུར་ལུས་ངག་སེམས། །ནོངས་པའི་ཚོགས་ནི་ཅི་མཆིས་བཟོད་པར་གསོལ། །རྒྱུ་ཆུང་ཕུད་ཉམས་ལྷག་མ་འདྲེས་པ་དང་། །དམ་

རྫས་མ་ཚང་བསྙེན་སྒྲུབ་གཡེལ་བ་སོགས། །ཡབ་ཡུམ་འཁོར་བཅས་ཐུགས་དང་འགལ་བ་རྣམས། །མཐོལ་ལོ་བཤགས་སོ་ཚངས་པའི་དངོས་གྲུབ་
སྩོལ། །དེ་ལྟར་བཟོད་པར་གསོལ།། དགེའོ།། སརྦ་མངྒ་ལཾ། །

༄༅། །མ་བཅོས་སྤྲོས་བྲལ་མ་ཞེས་བྱ་བ་བཞུགས་སོ། །

༄༅། །ཧྲིཿ མ་བཅོས་སྤྲོས་བྲལ་བླ་མ་ཆོས་ཀྱི་སྐུ། །བདེ་ཆེན་ལོངས་
སྤྱོད་བླ་མ་ཆོས་ཀྱི་རྗེ། །པད་སྡོང་ལས་འཁྲུངས་བླ་མ་སྤྲུལ་པའི་སྐུ། །
སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད། །སྐུ་ནི་མི་འགྱུར་ཀུན་ཏུ་
བཟང་པོའི་སྐུ། །གསུང་ནི་མི་འགག་མཉམ་ཉིད་རིག་པའི་གསུང༌། །

༄༅། །ཐུགས་ནི་མི་གཡོ་སྨྲ་བསམ་བརྗོད་ལས་འདས། །སྐུ་གསུང་
ཐུགས་ལྡན་པདྨ་རྒྱལ་པོར་བསྟོད། །འགྲོ་བའི་དོན་དུ་རང་བྱུང་འོད་དཔག་
མེད། །  བཀྲ་ཤིས་ཡོན་ཏན་དུ་མས་བརྒྱན་པའི་སྐུ། །འཇིག་རྟེན་དབང་
བསྒྱུར་པདྨ་རྒྱལ་པོའི་སྲས། །རྡོ་རྗེ་ཐོད་ཕྲེང་རྩལ་ལ་ཕྱག་འཚལ་

བསྟོད། །ཞི་བའི་ལས་མཛད་རྡོ་རྗེ་ཐོད་ཕྲེང་རྩལ། ། རྒྱས་པའི་ལས་
མཛད་རཏྣ་ཐོད་ཕྲེང་རྩལ། །དབང་གི་ལས་མཛད་པདྨ་ཐོད་ཕྲེང་རྩལ། །
མངོན་སྤྱོད་ལས་མཛད་ཀརྨ་ཐོད་ཕྲེང་རྩལ། །ཐམས་ཅད་ལྷུན་གྲུབ་
བུདྡྷ་ཐོད་ཕྲེང་རྩལ། །འཕྲིན་ལས་རྫོགས་པའི་རྗེ་ལ་ཕྱག་འཚལ་

༄༅། །བསྟོད། །ཧྲི། མ་ཆགས་སྐྱོན་གྱིས་མ་གོས་པའི། །པདྨ་འབྱུང་གནས་སྐུ་ལ་བསྟོད། །ཡོན་ཏན་ཐམས་ཅད་རབ་རྫོགས་པའི། །པདྨ་སཾ་བྷའི་སྐུ་ལ་
བསྟོད། །ཤེས་བྱ་ཀུན་ལ་མ་རྨོངས་པའི། །བློ་ལྡན་མཆོག་སྲེད་སྐུ་ལ་བསྟོད། །ཁམས་གསུམ་དབང་དུ་སྡུད་མཛད་པའི། །པདྨ་རྒྱལ་པོའི་སྐུ་ལ་བསྟོད། །
རྨོངས་པའི་མུན་སེལ་འགྲོ་བ་འདུལ། །ཉི་མ་འོད་ཟེར་སྐུ་ལ་བསྟོད། །ལོག་འདྲེན་བདུད་བཞི་འདུལ་མཛད་པའི། །ཤཱཀྱ་སེངྒེའི་སྐུ་ལ་བསྟོད། །མུ་
སྟེགས་དམ་སྲི་འདུལ་མཛད་པའི། །སེངྒེ་སྒྲ་སྒྲོགས་སྐུ་ལ་བསྟོད། །དྲེགས་པ་དགྲ་བགེགས་ཚར་གཅོད་པའི། །རྡོ་རྗེ་གྲོ་ལོད་སྐུ་ལ་བསྟོད། །ཧྲིཿསྣང་བ་
མ་འགགས་ཐུགས་རྗེ་ཆེན་པོའི་སྐུ། །རྟ་མགྲིན་དབང་གི་སྐུ་ལ་ཕྱག་འཚལ་བསྟོད། སྐྱེ་མེད་རྣམ་དག་ཆོས་དབྱིངས་དག་པའི་ཡུམ། །རྡོ་རྗེ་ཕག་མོ་ཡུམ་

ལ་ཕྱག་འཚལ་བསྟོད། །སྐྱེ་འགགས་གཉིས་སུ་མེད་པའི་ངང་ཉིད་ལས། །ཐུགས་རྗེའི་མ་འགགས་ཅི་ཡང་སྤྲུལ་པའི་སྐུ། །དཔའ་བོ་མཁའ་འགྲོའི་ཚོགས་
ལ་ཕྱག་འཚལ་བསྟོད། །ཆོས་སྐྱོང་སྲུང་མའི་ཚོགས་ལ་ཕྱག་འཚལ་བསྟོད། །དབང་ཆེན་པདྨའི་སྤྱན་ལ་ཕྱག་འཚལ་བསྟོད། །ནོར་ལྷ་གཏེར་བདག་
ཚོགས་ལ་ཕྱག་འཚལ་བསྟོད། ། ༈ ཧཱུྃ། བསྟན་པ་འདི་ལ་ངོ་མཚར་རྨད་བྱུང་བ། །འཇིག་རྟེན་དབང་སྒྱུར་པདྨ་རྒྱལ་པོ་ནི། །རིགས་ནི་ཟ་ཧོར་རྒྱལ་པོའི་།
སྲས་སུ་འཁྲུངས། །ཨོ་རྒྱན་ཡུལ་དུ་སྒྲོ་འདོགས་མ་ལུས་བཅད། །བསིལ་བའི་ཚལ་དུ་དངོས་གྲུབ་རྣམ་གཉིས་བརྙེས། །འཇིག་རྟེན་ཁམས་སུ་གདུག་པ་
ཅན་རྣམས་བཏུལ། །ཁ་བ་ཅན་དུ་བསྟན་པ་རྒྱས་པར་མཛད། །ལྷོ་ནུབ་མཚམས་སུ་སྲིན་པོའི་ཁ་གནོན་མཛད། །མྱ་ངན་མི་འདའ་འགྲོ་བའི་གཉེན་གཅིག་པུ། །

༄༅། །སྐུ་གསུམ་དབྱེར་མེད་ཆེ་མཆོག་ཧེ་རུ་ཀ། །མཉམ་མེད་བླ་མ་མཆོག་དེ་དུས་འདིར་དྲན། །གསང་སྔགས་རྒྱལ་པོས་གནས་འདིར་བྱིན་ཕོབ་
ལ། །རྐྱེན་ངན་བར་ཆད་ཕྱོགས་རྣམས་ཞི་བ་དང་། །མཆོག་དང་མཐུན་མོང་དངོས་གྲུབ་སྩལ་དུ་གསོལ། །ཨོཾ་སྐུ་ཡི་བྱིན་གྱིས་རླབས་ཏུ་གསོལ། །ལུས་ཀྱི་
སྒྲིབ་པ་སྦྱོང་དུ་གསོལ། །ལྷ་དབང་ལུས་ལ་བསྐུར་དུ་གསོལ། །ལུས་སྐྱེ་འཆི་མེད་པའི་དངོས་གྲུབ་སྩོལ། །ཨཱཿ གསུང་གི་བྱིན་གྱིས་བརླབས་དུ་གསོལ། །
ངག་གི་སྒྲིབ་པ་སྦྱོང་དུ་གསོལ། །གསུང་དབང་ངག་ལ་བསྐུར་དུ་གསོལ། །ངག་སྙིང་པོ་ལུང་གི་དངོས་གྲུབ་སྩོལ། །ཧཱུཾ་ཐུགས་ཀྱི་བྱིན་གྱིས་རླབས་ཏུ་
གསོལ། །སེམས་ཀྱི་སྒྲིབ་པ་སྦྱོང་དུ་གསོལ། །ཆོས་དབང་སེམས་ལ་བསྐུར་དུ་གསོལ། །སེམས་སྐྱེ་མེད་རྟོགས་པར་བྱིན་གྱིས་རླབས། །དབང་བཞི་

བསྐུར་བར་མཛད་དུ་གསོལ། །སྐུ་བཞི་གྲུབ་པར་མཛད་དུ་གསོལ། །ཚིག་དབང་དོན་མཆོག་རྟོགས་པ་དང༌། །མཆོག་དང་ཐུན་མོང་དངོས་གྲུབ་སྩོལ། །

༄༅། །འཇམ་དཔལ་གཤིན་རྗེའི་བསྟོད་པ་བཞུགས་སོ། །

༄༅། །ཨེ་ཐབས་མཆོག་བདེ་ཆེན་འབར་བའི་གཞལ་ཡས་ནས། །ཡེ་ཤེས་ཞི་བའི་ངང་ལས་མ་གཡོས་ཀྱང༌། །རབ་
འཇིགས་ཁྲོ་རྒྱལ་ཕྱག་རྒྱ་ཟིལ་གནོན་སྐུ། །ཞལ་གསུམ་ཕྱག་དྲུག་ཞབས་བཞི་བརྐྱང་བསྐུམ་གར། །དཔལ་གྱི་ཆས་བརྒྱད་
མཚོན་ཆའི་འཁོར་ལོ་འཕེན། །ཁྲོས་པའི་བཞིན་ཅན་མེ་དཔུང་འབར་བའི་ཀློང་། །མ་ཧེ་ཆུ་གླང་པདྨ་ཉི་ཟླའི་སྟེང་། །
གཤིན་རྗེ་དྲེགས་བྱེད་ཕོ་མོའི་གདན་ལ་འགྱིང༌། །ཤེས་རབ་མཁའ་དབྱིངས་སྟོང་པའི་དབྱིངས་རུམ་ལས། །གཉིས་མེད་

༄༅། །སྦྱོར་ཡུམ་མ་མོ་ཁྲག་མིག་མ། །དམར་ནག་གཅེར་བུ་བརྐྱང་བསྐུམ་ཁྲོ་མོའི་ཚུལ། །ལྕགས་ཀྱུས་འགུགས་ཤིང་དོན་
སྙིང་དམར་ལ་རོལ། །བདེ་སྟོང་གཉིས་མེད་རོལ་པའི་མཁའ་ཀློང་ལས། །ཐུགས་རྗེའི་དབྱིངས་སྤྲུལ་ཡ་མ་རཱ་ཛ་ནི། །ཁྲག་
རུལ་མདོག་མཚུངས་བཤན་གྲིས་དགྲ་བགེགས་སྒྲོལ། །ཁྲོས་པའི་ཞལ་གདངས་དགྲ་སྙིང་དམར་ལ་རོལ། །ཁྲོ་རྒྱལ་སྐུ་ཡི་
ཕྱག་རྒྱ་རོལ་པ་ལས། །འཆི་བདག་ནག་པོའི་གཡས་གཡོན་རི་རབ་དང་། །དགྲ་སྟ་འབར་བས་དགྲ་བགེགས་གནོན་ཅིང་

སྒྲོལ། །ཆུ་གླང་སྟེང་ན་ཞབས་གཉིས་དོར་སྟབས་བགྲད། །གསུང་གི་སྤྲུལ་པ་སྲོག་བདག་ནག་པོ་ནི། །དམར་ནག་དུག་སྦྲུལ་རལ་པ་མུན་ལྟར་
གཏིབས། །བེ་ཅོན་ཞགས་པས་དགྲ་བགེགས་བརྡུང་ཞིང་འཆིང་། །དོར་སྟབས་རབ་བགྲད་ལས་ཀྱི་རླུང་དམར་ཞོན། །ཡབ་ཡུམ་སྲས་བཅས་སྤྲུལ་པའི་
འཁོར་ཚོགས་ལ། །འདུ་འབྲལ་མེད་པའི་ངང་ནས་ཕྱག་འཚལ་ཏེ། །རང་རྩལ་ཡེ་ཤེས་མཆོག་གི་མཆོད་པ་འབུལ། །ཐུགས་ཀྱི་དམ་བསྐང་མཆོག་ཐུན་
དངོས་གྲུབ་སྩོལ། །འཁོར་བའི་མུན་རུམ་གནས་པའི་བདག་འདྲ་ཡིས། །འཕགས་པའི་ཐུགས་རྗེའི་ཆ་ཡི་ཟེར་མཐོང་ནས། །གུས་པས་བསྟོད་འདིས་བྱང་
ཆུབ་མཆོག་ཐོབ་སྟེ། །རང་དོན་མཐར་ཕྱིན་གཞན་དོན་ལྷུན་གྲུབ་ཤོག །དམ་རྫས་བརྒྱན་པའི་གཏོར་མ་འདི་བཞེས་ལ། །རྣལ་འབྱོར་བདག་ཅག་དཔོན་

༄༅། །སློབ་མི་ནོར་འཁོར། །བསྲུང་ཞིང་སྐྱོབ་པའི་འཕྲིན་ལས་མཛད་པ་དང་། །ནད་གདོན་བར་ཆད་ཞི་བའི་ལས་མཛོད་ཅིག །ཚེ་དཔལ་འབྱོར་ཚོགས་
རྒྱས་པའི་ལས་མཛོད་ཅིག །མོས་ཞིང་ཁམས་གསུམ་སྲིད་གསུམ་དབང་དུ་སྡུད། །བསྟན་གནོད་ཕྱི་ནང་དགྲ་བགེགས་ཐལ་བར་རློག །ཅེས་གྲགས་ཆེན་དཔའ་
བོའི་གཤིན་རྗེ་ཚེ་བདག་འཁོར་དང་བཅས་པ་ཞལ་གཟིགས་དུས། རིག་འཛིན་ཆེན་པོ་གནམ་ལྕགས་མེ་འབར་གྱིས་མཛད་པའོ།། །།

༄༅། །བཀའ་སྲུང་དྲག་པོ་སྡེ་གསུམ་གྱི་མཆོད་བསྐུལ་འཕྲིན་ལས་ཁོལ་ཕྱུང་བཞུགས་སོ། །

༄༅། །བཀའ་སྲུང་སྨུག་ནག་ལྕམ་དྲལ་གྱི༔ ལག་ལེན་བསྟོད་བསྐུལ་གུད་དུ་བཀོལ༔ བསྟན་པ་འཛིན་ལས་འདི་མ་སྤེལ༔ མཆོད་ཅིང་
བསྐུལ་བ་འདི་ལྟར་བྱ༔ རྃ་ཡྃ་ཁྃ༔ ལན་གསུམ། ནི་ཏྲི་མཱ་ར་ཡ་ཛ༔ ཨོཾ་ཨཱཿ་ཧཱུྃ་ཧ་ཧཱོ༔ཧྲིཿཞེས་གསུམ་གྱིས། སྨན་རཀ་
གཏོར་མ་དགྲ་བགེགས་ཀྱི་ཤ་ཁྲག་བདུད་རྩིའི་རྒྱ་མཚོ་ཆེན་པོར་གྱུར༔ ཞེས་པ་དམིགས་ལ༔ ཨེ་རུ་རུ་ཨེ་ཀ་
ཙ་ཏི་སྙིང་ཁ་རཀ་རུ་ལུ་རུ་ལུ་ཧཱུྃ་བྷོ་ཧཱུྃ་ཛ༔ བཛྲ་ས་དྷུ་ཏྲི་ལིང་ཛཿཛཿཧྲཱི༔ཤག་རུ་རཀ་རཾ་ན་གེ་ཙིཏྟ་ཏྲ།

༄༅། །མ་མ་ཡོང་ཟ་འགྲམ་ཧ་ཧི་ཀེ་ཤ་ལ་ཀེ་ཏ་ཀེ་ཏ་ཛཛ༔ དགྲ་བོའི་དབུག་ལ་རྔམས། སྲོག་ལ་ཆུམ།
ཎྲི་ཏྲི་ཧུར་ཐིམ་ཛ༔ ཡམ་ཆོད་རཾ་གཏོར། ཚེ་སྲོག་ཏུང་ཏུང་ཁྃ་ཁྃ་ཕཊ། སྒྲུབ་སྔགས་ཀྱི་འཇུག་ཏུ༔ ཨ་མྲི་ཏ་རཀྟ་
བ་ལིཾ་ཏ་མ་ཧཱ་ཤ་ཏྲུཾ་མཾ་ས་རཀྟ་ཙིཏྟ་གོ་རོ་ཙ་ན་ཀཾ་ནི་རི་ཏི་བ་སུ་ཏ་བོ་དྷི་ཙིཏྟ་ལ་ཁཱ་ཧི༔ ཞེས་གསུམ་གྱིས་དབུལ་
ཞིང་། བྷོ༔ ང་ཉིད་དབྱིངས་ཀྱི་དཀྱིལ་འཁོར་ན༔ ཀུན་བཟང་མ་གཅིག་ཁྲོས་པའི་སྐུ༔ ཨེ་ཀ་ཙ་ཏི་རལ་

གཅིག་མ༔ ཞལ་ན་ཚེམས་གཅིག་དགྲ་སྲོག་གཅོད༔ དཔྲལ་ན་སྤྱན་གཅིག་བསྟན་པ་བསྲུང་༔ བྲང་ན་ནུ་གཅིག་སྒྲུབ་མཆོག་སྐྱོང་༔ སྲོག་གཅོད་ཀུན་གྱི་
གཙོ་མོ་སྟེ༔ ཕྱག་གཡས་དགྲ་སྙིང་དམར་ལ་རོལ༔ གཡོན་པས་ཐོད་ཁྲག་ཞལ་དུ་རྡུབ༔ དགྲ་བོའི་སྙིང་ཁྲག་འཇིབས་ལ་ཤོག༔ བསྟན་ལ་སྡང་ཞིང་
བདག་ལ་འཚེ༔ དེ་ཡི་དབུགས་ལོང་རྣམ་ཤེས་འཕྲོག སྔགས་སྲུང་ཁྲོ་མོ་དགྲ་ལ་བྷོ༔ སྤྲུལ་པ་འབུམ་སྡེ་དགྲ་ལ་བྷྱོ༔ དམར་གྱི་གཏོར་མ་འདི་བཞེས་ལ༔
དྲག་པོའི་འཕྲིན་ལས་འགྲུབ་པར་མཛོད༔ ཧྲཱི༔ ལྷོ་ནུབ་མུན་རུམ་མེ་དཔུང་དབུས༔ སྲོག་བདག་གཟའ་བདུད་རཱ་ཧུ་ལ༔ མགོ་དགུ་སྲིན་ལུས་སྦྲུལ་འཇུག་
ཅན༔ སྤྱན་སྟོང་མེ་དཔུང་ལྟ་བུར་འབར༔ གཡས་པས་ཉི་ཟླ་ཟོར་དུ་འཕེན༔ གཡོན་པས་སྤུ་གྲིས་དགྲ་སྲོག་གཅོད༔ སྡེ་བརྒྱད་ཀུན་གྱི་དམག་དཔོན་རྗེ །

༄༅། །ཀིང་ཀང་དལ་ཡམས་ཐོག་སེར་བདག ཁྱོད་ནི་འཇིགས་བྱེད་མ་རུངས་པ༔ རིག་འཛིན་པདྨའི་དམ་ཅན་སྟེ༔ བདག་ནི་དེ་ཡི་བརྒྱུད་པ་འཛིན༔
དམ་ཚིག་གཉན་ལས་ཁྱོད་མ་འདའ བསྟན་ལ་འཚེ་ཞིང་རྣལ་འབྱོར་སྨོད༔ ཆོས་ལ་ཡ་ག་བྱེད་པ་ཡི༔ སྡང་བྱེད་དམ་ཉམས་དགྲ་བོ་འདི༔ ལོ་དང་ཟླ་བ་
 མ་བཞག་ཅིག༔ ཞག་དང་ཟ་མར་མ་འགྱང་པར༔ གཟའ་ཡི་བཅར་ཕོབ་འདི་ལ་ཐོང༔ སྡེ་བརྒྱད་དམག་དཔོན་དགྲ་ལ་བྷོ༔ དམར་གྱི་གཏོར་མ་འདི་
བཞེས་ལ༔   དྲག་པོའི་འཕྲིན་ལས་འགྲུབ་པར་མཛོད༔ ཏཱི༔ བྱང་ཤར་བཛྲ་སཱ་དྷུ་སྩལ༔ དམར་ནག་འཇིགས་ཚུལ་ར་སྐྱེས་བཅིབས༔ དར་དཀར་བེར་དང་
སྨུག་ཞུ་གསོལ༔ དྲག་པོའི་ཨམ་གཙིགས་ཁྲོ་གཉེར་བསྡུས༔ གཡས་པས་རྡོ་རྗེའི་དགྲ་མགོ་ཆོམས༔ གཡོན་པས་སྙིང་ཞགས་རུ་དར་འཕྱར༔ སངས་

རྒྱས་རྣལ་འབྱོར་བསྟན་པ་སྐྱོང་༔ མཆེད་འཁོར་སུམ་བརྒྱ་དྲུག་ཅུས་བསྐོར༔ ཐན་དང་ལྟས་ངན་བདག་པོ་སྟེ༔ མི་སྡུག་མཚན་མ་སྣ་ཚོགས་སྟོན༔ དམ་ཉམས་དགྲ་
བོ་ལས་ངན་ལ༔ མི་རུང་ལྟས་ངན་ད་ཐོང་ཞིག ཝ་ལ་སྤྲེའུ་ཞོན་སྒོ་ཁྱི་ངུ་༔ མིང་ནས་འབོད་ཅིང་ངུ་བྲང་བརྡུང་༔ འདབ་ཆགས་སྐད་སྒྲོགས་རིགས་མི་མཐུན༔ ཨ་
ཙར་མོན་པའི་ཆོ་འཕྲུལ་ཕོབ༔ སྨུག་ནག་ལྕམ་དྲལ་འཁོར་དང་བཅས༔ རྒྱལ་བ་དགོངས་པའི་ཐུགས་མ་དཀྲུགས༔ རིག་འཛིན་བརྡ་ཡི་དོན་མ་འཆོལ༔ གང་ཟག་
བརྒྱུད་པའི་བཀའ་མ་བཅོག༔ དམ་ཉམས་ལས་ངན་མ་བསྒྲལ་ན༔ རྡོ་རྗེ་དམྱལ་བ་ཆེན་པོར་ལྟུང༔ དེ་བས་དམར་གྱི་གཏོར་མ་ལོང་༔ དགྲ་བོ་བསྒྲལ་བའི་འཕྲིན་
ལས་མཛོད༔ ཅེས་པས་བསྟོད་ཅིང་བསྐུལ་བ་བྱས་ཏེ། ། དེ་ནས་ཧ་རའི་ལས་བྱང་ནི། རྃ་ཡྃ་ཁྃ་གསུམ། རྣྲི་ཏྲིཿམཱ་ར་ཡ་ཛ༔ ཨོཾ་ཨཱཧཱུྃ་ཧ་ཧོ་ཧཱི༔ ཨོཾ་ཧྲཱིཿཧྲཱི༔ཧྲིཿཧཱུྃ་ཧཱུྃ་ཧཱུྃ་ཕཊ་ཕཊ་ཕཊ༔ ཧྲི༔

༄༅། །ཧ་ར་ནག་པོ་ས་མ་ཡ་སརྦ་ཤ་ཏྲུྃ་མ་ཧ་མཾ་ས་ལ་ཁྷཱི༔ མ་ཧཱ་རཀྟ་ལ་ཁྷཱི མ་ཧཱ་ཙིཏྟ་ལ་ཁྷཱི༔ མ་ཧཱ་གོ་རོ་ཙ་ན་ལ་ཁྷཱི༔ མ་ཧཱ་བ་སུ་ཏ་ལ་ཁྷཱི༔ མ་ཧཱ་ཀེཾ་ནི་རི་ཏི་ལ་
ཁྷཱི༔ མ་ཧཱ་པཉྩ་ཨ་མྲྀ་ཏ་ལ་ཁྷཱི༔ མ་ཧཱ་བ་ལིཾ་ཏ་ལ་ཁ་ཧཱི༔ ཞེས་ལན་གསུམ་གྱིས་གཏོར་མ་ཕུལ༔ ཧྲི༔ སྔོན་ཚེ་བསྐལ་པའི་དང་པོ་ལ༔ ཆགས་སྡང་རང་བརྒྱུད་འཁྲུགས་པ་
ལས༔ གཟའ་རྒོད་ཀི་ཀང་ཐོག་འབེབས་དང་༔ ཀླུ་མོ་ནག་མོ་བཤོས་པའི་བུ༔ ཧ་ར་མི་ཟན་ནག་པོ་ཆེ༔ སྲིད་གསུམ་ཤ་ཟ་ཁྲག་འཐུང་བའི༔ མི་བསྲུན་དྲག་པོའི་
ཁྲོ་གཏུམ་ཅན༔ གསང་བདག་ཕྱག་ན་རྡོ་རྗེ་དང་༔ མར་མེ་མཛད་ཀྱི་སྤྱན་སྔ་རུ༔ ཁས་བླངས་དམ་ལ་བཞག་ནས་ཀྱང༔ སངས་རྒྱས་བསྟན་པ་བསྲུང་བ་དང་༔
ཁྱད་པར་སློབ་དཔོན་པདྨ་ཡིས༔ བཀའ་བསྒོས་གཉེར་གཏད་བསྟན་བསྲུང་བཅོལ༔ ཨོ་རྒྱན་རྡོ་རྗེ་གླིང་ཕུག་ཏུ༔ ཇི་ལྟར་ཁས་བླངས་དམ་བཅས་བཞིན༔

བདག་ཅག་མཆོག་བསྒྲུབ་རྣལ་འབྱོར་ལ༔ ཞིང་བཅུ་དམ་ཉམས་དགྲ་དང་བགེགས༔ མུ་སྟེགས་བན་བོན་བྱད་མ་ཡིས༔ གདུག་ཅིང་འཚེ་བར་གྱུར་པ་ན
ཧ་ར་ནག་པོ་དམ་ལ་འདུས༔ མདོག་ནག་མི་གདུག་ཆུ་སྲིན་མགོ༔ རལ་པ་དམར་སེར་གྱེན་དུ་བརྗེསཿ ཿཐོག་དང་ཐུན་སེར་ལག་ན་ཐོགས༔ ལུས་ལ་
མིག་སྟོང་མེ་འབར་འཁྲུག སྦྲུལ་མཇུག་གཡོས་པའི་རྒྱ་མཚོ་སྐྱོམས༔ ཚ་གྲང་འཁྲུག་པའི་སྒྲ་སྐད་སྒྲོགས༔ ཐོག་དང་སེར་བ་གྲི་འཐབ་གཏོང་༔ མངོན་
སུམ་རྟགས་སྟོན་བཟའ་ཀླུའི་རྗེ༔ འབོད་དོ་འབོད་དོ་གནས་འདིར་བྱོན༔ ཤ་ཁྲག་དམར་གྱི་གཏོར་མ་ལོང་༔ བདག་ལ་བརྡ་བའི་དགྲ་བགེགས་ཀུན༔
སྐད་ཅིག་ཐལ་བའི་རྡུལ་དུ་རློག༔ སཱ་མཱ་ཡཱ༔ རྒྱ་རྒྱ་རྒྱ༔ ཅེས་པ་ཡང་རཏྟའི་བྲིས་པ་ལས་འདོན་ཆ་ཁོལ་ཕྱུང་རྫོགས་སོ། །དགེའོ། །

༄༅། །གཟའ་བདུད་ཀྱི་སྒྲུབ་ཐབས་མེ་རླུང་འཁྱིལ་བ་ཞེས་བྱ་བ་བཞུགས་སོ། །

༄༅། །སློབ་དཔོན་ཆེན་པོ་པདྨ་འབྱུང་གནས་ལ་ཕྱག་འཚལ་ལོ། །དྲང་སྲོང་གཟའི་ཡང་གསང་བླ་མེད་ཀྱི་སྒྲུབ་ཐབས་ནི། ལྷ་གཞུང་གཞན་
དང་སྦྲེལ་ན་འདི་ལྟར། མདུན་དུ་སྟོད་ལྷའི་ལུས་ཀྱི་དབུས་ཞལ་གསུམ་མཐིང་བ།  གཡས་ཞལ་གསུམ་དཀར་བ། གཡོན་
ཞལ་གསུམ་ལྗང་བ། སྟེང་ན་བྱ་རོག་གི་དབུ་དང་བཅུའི་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། གཡས་ཞལ་བཞད་
པ། གཡོན་ཞལ་རྒོད་པ། དབུས་ཞལ་རྔམས་ཤིང་ཁྲོ་བའོ། །ཕྱག་བཞིའི་གཡས་དང་པོས་ཆུ་སྲིན་གྱི་རྒྱལ་མཚན། གཡོན་

༄༅། །དང་པོས་སྦྲུལ་ཞགས། འོག་མ་གཉིས་རྭའི་མདའ་གཞུ་འགེངས་པ། སྐུ་སྨད་སྦྲུལ་འཇུག་ཏུ་འཁྱིལ་བ། སྐུ་ལུས་
ཐམས་ཅད་སྤྱན་སྟོང་གཟིགས་པ། རིན་པོ་ཆེའི་རྒྱན་ཅན་འཇིགས་སུ་རུང་བ་དྲང་སྲོང་སྐེམས་པའི་གཟུགས་ཅན་དུ་
གྱུར། དེའི་ཕྱོགས་བཞིར་གདོང་མོ་བཞི། ཤར་དུ་སྟག་སྲིན་ཟོར་བ་གདོང་ཟོར་བ་བསྣམས་པ། ལྷོར་བམ་སྲིན་དྲེད་མོའི་
གདོང་རྒྱུ་ཞགས་བསྣམས་པ། ནུབ་ཏུ་ཀོང་སྲིན་བ་གླང་གདོང་ལྕགས་ཀྱུ་བསྣམས་པ། བྱང་དུ་འབྲོག་སྲིན་ཆུ་སྲིན་གདོང་

རི་རབ་འདེགས་ཤིང་ཀླད་ལ་བསྐོར་བ། ལུས་མི་ལ་མགོ་ཐ་དད་ཅིང་དཀར་སེར་དམར་ལྗང་རིམ་པ་བཞིན་དུ་གསལ་བར་གྱུར། དེའི་ཕྱི་རོལ་གྱི་ཕྱོགས་
མཚམས་བརྒྱད་ལ་ལྷ་མ་སྲིན་སྡེ་བརྒྱད་ལས། ཤར་དུ་ལྷ་དཀར་པོ་པི་ཝང་འཛིན་པ། ལྷོར་གཤིན་རྗེ་སྨུག་ནག་རལ་པ་བསྙིགས་ཤིང་བེ་ཅོན་འཛིན་པ།
ནུབ་ཏུ་ཀླུ་བདུད་ནག་པོ་སྦྲུལ་མགོའི་གདེངས་ཀ་ཅན་སྦྲུལ་ཞགས་འཛིན་པ། བྱང་དུ་གནོད་སྦྱིན་ལྗང་སེར་ནེའུ་ལེ་འཛིན་པ། ཤར་ལྷོར་རྒྱལ་པོ་དཀར་
སེར་བམ་དབྱུག་འཛིན་པ། ལྷོར་ནུབ་ཏུ་བཙན་དམར་པོས་ཞགས་པ་འཛིན་པ། ནུབ་བྱང་དུ་དམུ་ལྗང་སེར་ནད་རྐྱལ་འཛིན་པ། བྱང་ཤར་དུ་ནག་པོ་
བདུད་མདུང་ནག་འཛིན་པ། དེའི་ཤར་ཕྱོགས་སུ་སྨིན་དྲུག་ལ་སོགས་པ་བདུན། ལྷོ་ནུབ་བྱང་གསུམ་དུ་བདུན་བདུན་ཏེ་ཉི་ཤུ་རྩ་བརྒྱད་ནི་མདོག་སྣ་

༄༅། །ཚོགས་ཅན་བུམ་པ་ལ་སོགས་པ་ཕྱག་མཚན་སྣ་ཚོགས་པ་འཛིན་པ། དེའི་ཕྱི་རོལ་གྱི་ཕྱོགས་བཞིར་མི་ནག་པོ་འོ་དོད་འབོད་པ། བུད་མེད་ནག་
མོ་རལ་པ་སྙིགས་ནས་དུད་མོ་རྡུལ་བ། ཁྱི་ནག་དགྲ་ལ་ཟུག་པ། སྟག སྤྲེལ བྱ། གཟིག བྱི་ལ། དོམ། དྲེད། སྤྱང་ཀི། དུར་བྱ་ལ་སོགས་པས་ཡོངས་སུ་
བསྐོར་བར་གྱུར། ༈ ཧཱུྃཿསྔོན་ཚེ་རྡོ་རྗེ་འཆང་གི་སྤྱན་སྔ་རུ། །ཁས་བླངས་དམ་བཅས་ནག་པོ་མཐུ་བོ་ཆེ། །གཟའ་ཆེན་སྡེ་བརྒྱད་རྒྱུ་སྐར་བཙུན་མོར་
བཅས། །ཚུར་སྤྱོན་ཚུར་སྤྱོན་གནས་འདིར་གཤེགས་སུ་གསོལ། །ས་མ་ཡ་ཏིཥྛ་ལྷན་པདྨ་ཀ་མ་ལཱ་ཡེ་སྟྭཾ། ཧཱུཾ་ཧོཿབ་ལིནྟ་ཁ་ཁ་ཁཱ་ཧི་ཁྷཱི། ཨོ་ཀེ་ཏ་ཀེ་ཏ་རཱ་
ཧཱུ་ལ། ར་ཙ་ར་ཙ་བིཥྞུ་ར་ཙ། བདུད་པོ་ར་ཙ། དྲང་སྲོང་དཀར་སེར། །ཁྱབ་འཇུག་ཆེན་པོ། དུ་བ་འཇུག་རིང་། གདོང་མོ་མཆེད་བཞི། རྒྱུ་སྐར་ཉི་ཤུ་རྩ་བརྒྱད།

སྣང་སྲིད་ཀྱི་ལྷ་མ་སྲིན་སྡེ་བརྒྱད། ཡུལ་ལྷ་གཞི་བདག་འཁོར་དང་བཅས་པའི་ཞལ་དུ་ཨི་དམ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་བདུན་གྱིས་འབུལ། དེ་ནས་འདི་སྐད་
དོ། །༈ ཧཱུྃ། ཁྱབ་འཇུག་ཆེན་པོ་རཱ་ཧུ་ལ། །ཕ་ནི་སྲིན་ལ་མ་ནི་ཀླུ། །ཀླུ་སྲིན་ཚོགས་པའི་མཐུ་བོ་ཆེ། །རིག་འཛིན་དགྲ་ལྷ་འཁོར་བཅས་ལ། །བདག་ཅག་
གུས་པས་ཕྱག་འཚལ་བསྟོད། །དམ་ཉམས་དགྲ་བགེགས་ཤ་ཁྲག་འདི། །གསོལ་ཞིག་རོལ་ཅིག་ཁ་རཾ་ཁཱ་ཧི། འཇིགས་གཟུགས་དུ་བ་འཁྱིལ་འདྲའི་
སྐུ། །དབུ་དགུའི་སྡང་མིག་དགྲ་ལ་གཟིགས། །ལྟས་ངན་བྱ་རོག་དགྲ་ལ་སྒྲོགས། །ཕྱོ་ཕྱོ་སྡང་བའི་དགྲ་ལ་ཕྱོ། །ཕྱོ་ཕྱོ་གནོད་པའི་བགེགས་ལ་ཕྱོ། །
གཡས་ཞལ་འཛུམ་དང་ལྡན་པ་ཡིས། །སྒྲུབ་པ་པོ་ལ་དངོས་གྲུབ་སྩོལ། །གཡོན་ཞལ་རྒོད་ཅིང་བཤེ་བ་ཡིས། །དགྲ་བོའི་ཡུལ་དུ་དལ་ཡམས་ཕོབ། །དབུས་

༄༅། །ཞལ་འཇིགས་སུ་རུང་བ་ཡིས། །ལྷ་སྲིན་སྡེ་བརྒྱད་དབང་དུ་བསྡུད། །མངོན་སྤྱོད་འཕྲིན་ལས་འགྲུབ་པར་མཛོད། །ཆུ་སྲིན་རྒྱལ་མཚན་འཕྱར་བ་
ཡིས། །རང་གི་ཕྱོགས་རྣམས་རྒྱལ་བར་མཛོད། །ཀླུ་སྦྲུལ་ཞགས་པ་གཡུག་པ་ཡིས། །དགྲ་བོའི་བླ་སྲོག་ཁུག་ལ་སྒྲོལ། །ར་ཡི་མདའ་གཞུ་འགེངས་པ་
ཡིས། །དགྲ་བགེགས་དཔུང་རྣམས་རྡུལ་དུ་རློག །ཕྱོ་ཕྱོ་དགྲ་བོའི་ཡུལ་དུ་ཕྱོ། །ལྷ་སྲིན་སྡེ་བརྒྱད་དམག་དཔུང་ཕྱོ། །དལ་ཡམས་ནད་ཀྱི་བུ་ཡུག་
ཕྱོ། །ཕུང་བྱེད་ལྷོག་པ་གཟེར་ཐུང་ཕྱོ། །དགྲ་བགེགས་ཡུལ་དུ་དམག་སྣ་དྲོངས། །དམག་དཔོན་ཁྱབ་འཇུག་ཆེན་པོས་མཛོད། །སྲོག་གཅོད་སྲིན་མོ་བཞི་
ཡིས་མཛོད། །ལྟས་ངན་སྡེ་བརྒྱད་ཡོངས་ཀྱིས་ཐོང་། །ཁྱབ་འཇུག་ཆེན་པོའི་དམག་དཔུང་ནི། །རྔམས་པའི་བཤུགས་གླུ་དི་རི་རི། །ནད་ཀྱི་བུ་ཡུག་ཐུ་ལུ་

ལུ། །མཚོན་གྱི་ཆར་པ་སི་ལི་ལི། །དགྲ་བགེགས་སྟེང་དུ་ད་ཕྱོ་ཅིག །གཟའ་ཆེན་བརྒྱད་པོ་ད་ཕྱོ་ཅིག །རྒྱུ་སྐར་ཉེར་བརྒྱད་ད་ཕྱོ་ཅིག །གདོང་མོ་མཆེད་
བཞི་ད་ཕྱོ་ཅིག །ལྷ་སྲིན་སྡེ་བརྒྱད་ད་ཕྱོ་ཅིག །ཡུལ་ལྷ་གཞི་བདག་ད་ཕྱོ་ཅིག །བཛྲ་གིང་ཀ་ར་གིང་ཀ་ར། དྷ་ཤ་གྷྲཝ་དྷ་ཤ་གྷྲཝ། ཡཀྴ་གྷྲ་ཝ་ཡཀྴ་གྷྲཱ་ཝ།
པྲ་ཡི་ཤཀ་པྲ་ཡི་ཤཀ །འུ་རུ་ཝ་འུ་རུ་ཝ། ཐུན་ཐུན། སྲོག་ལ་བྷྱོཿབྷྱོ། གཟའ་བདུད་ཆེན་པོའི་ཡང་གསང་བླ་མེད་ཀྱི་སྒྲུབ་ཐབས་འདི། ཐེག་པ་མཆོག་གི་རྣལ་འབྱོར་པ་ཀློང་ཆེན་རབ་
འབྱམས་ཀྱིས་བཀོད་པ་ལས་འདོན་ཆ་ཁོལ་ཕྱུང་རེ་ཞིག་རྫོགས་སོ།། དགེའོ།། སརྦ་མངྒ་ལཾ།། །།

༄༅། །རྒྱལ་པོ་སྐུ་ལྔའི་གསོལ་ཁ་བཞུགས་སོ། །

༄༅། །དགྲ་བགེགས་ལོག་འདྲེན་ཚར་གཅོད་གནས་མཆོག་འདིར། །རིན་ཆེན་སྣ་ལྔའི་རི་རབ་གཞལ་ཡས་ཁང་། །ཉི་
ཟླ་པདྨ་རུ་ཏྲའི་གདན་གྱི་སྟེང་། །སྤྲུལ་པའི་ཆོས་རྒྱལ་སྐུ་ལྔ་དབྱིངས་ལས་བཞེངས། །སྐུ་མདོག་སྨུག་ནག་དོམ་གྱི་སློག་
པ་གསོལ། །གཡས་གཡོན་ཕྱག་ན་བདུད་ཞགས་སྤུ་གྲི་བསྣམས། །དར་ནག་ཞུ་གསོལ་བ་གླང་སྣ་རིང་ཆིབས། །
ཐུགས་ཀྱི་རྒྱལ་ཆེན་གསོལ་ལོ་འཕྲིན་ལས་མཛོད། །མོན་བུ་མཐིང་ནག་མན་ཏྲི་ནག་པོ་གསོལ། །གཡས་གཡོན་ཕྱག་ན་

༄༅། །རྡོ་རྗེའི་གསེག་ཤང་ཐོགས། །འཐིབས་ཞུ་གསོལ་ཞིང་དོམ་ནག་སྨྱོན་པ་ཁྲིད། །སྐུ་ཡི་རྒྱལ་ཆེན་གསོལ་ལོ་འཕྲིན་ལས་
མཛོད། །གནོད་སྦྱིན་ནག་པོ་སྟག་སྦྲུལ་གཡང་གཞིས་བརྒྱན། །གཡས་གཡོན་སྟ་གྲི་བདུད་ཞགས་དགྲ་ལ་འདེབས། །
ཁྱུང་དགུ་དབང་སྡུད་སྲིད་པའི་གཡུ་འབྲུག་ཁྲིད། །ཡོན་ཏན་རྒྱལ་ཆེན་གསོལ་ལོ་འཕྲིན་ལས་མཛོད། །དགྲ་ལྷ་སྐྱེས་
གཅིག་དར་ནག་འཇོལ་བེར་གསོལ། །གཡས་གཡོན་སྦ་མཁར་ཙནྡན་བེང་ཆེན་བསྣམས། །སྤྱང་མོ་ཁྲིད་ཅིང་ཕོ་ཉ་བྱ་ཁྲ་

གཏོང་། །གསུང་གི་རྒྱལ་ཆེན་གསོལ་ལོ་འཕྲིན་ལས་མཛོད། །དཔེ་ཧར་ཞལ་གསུམ་ཕྱག་དྲུག་ཚག་ཞུ་གསོལ། །ལྕགས་ཀྱུ་མདའ་རལ་སྤུ་གྲི་གཞུ་དབྱུག་
ཐོགས། །དར་དཀར་གསོལ་ཞིང་སྟག་ཆས་སེང་གེ་ཆིབས། །འཕྲིན་ལས་རྒྱལ་ཆེན་གསོལ་ལོ་འཕྲིན་ལས་མཛོད། །རྒྱལ་པོ་སྐུ་ལྔ་འཁོར་དང་བཅས་པ་
ལ། །སྨན་རཀ་ཤ་ཁྲག་གཏོར་མས་ཐུགས་དམ་བསྐང་། །ཉམས་བཤགས་ཡུལ་འཁོར་ལོངས་སྤྱོད་བསྟན་པ་སྲུངས། །འཕྲིན་ལས་རྣམ་བཞིའི་དངོས་
གྲུབ་སྩལ་དུ་གསོལ། །འབྲི་གུང་པ་བྱ་བྲལ་རཏྟས་བུ་ཚལ་ཕོ་བྲང་དུ་སྦྱར་བའོ། །ཀྱེ། བསྐང་ངོ་གསོལ་ལོ་མཆོད་པ་ནི། །ཐུགས་ཀྱི་རྒྱལ་པོ་བརྒྱ་བྱིན་ཆེ། །སྐུ་ཡི་རྒྱལ་པོ་
མོན་བུ་སྟེ། །ཡོན་ཏན་རྒྱལ་པོ་ཤིང་བྱ་ཅན། །གསུང་གི་རྒྱལ་པོ་དགྲ་ལྷ་སྐྱེས། །ཕྲིན་ལས་རྒྱལ་པོ་དཔེ་དཀར་ཆེ། །སྤྲུལ་པ་ལྔ་དང་ཡུམ་ཆེན་ལྔ། །བློན་

༄༅། །པོ་ལྔ་དང་གནམ་གྱི་ཡབ། །གནོད་སྦྱིན་ཐོག་འབེབས་ལྷའི་དགེ་བསྙེན། །མགོན་པོ་ཐང་ནག་པ་ཏྲ་དང༌། །པུ་ཏྲ་སྲོག་བདག་དམག་དཔོན་
རྗེ། །རྒྱལ་མཚན་བདུན་བདག་རུ་འདྲེན་ཚོགས། །སྤུ་གྲི་མཆེད་ལྔ་སྟོང་དཔོན་བདུན། །ཐུགས་དམ་བསྐང་བའི་རྫས་མཆོག་ནི། །རྟ་དཀར་ཁྲུམ་དམར་
སྤྲིན་ལྟར་འཕྱོ། །སྤྲེའུ་དཀར་ངོ་དམར་གློག་ལྟར་འཁྱུག །བྱ་དཀར་ཟེ་དམར་གནམ་དུ་འཚེར། །འབག་སེང་གར་མཁན་རྩེ་ཤིང་རོལ། །ལྷ་ཁང་སྡེར་
བཟོ་བྱིས་པ་སོགས། །ར་ཙའི་ཆོ་འཕྲུལ་ཡ་མ་ཟུང་། །དཀོར་མཛོད་ནོར་དང་སྦ་དཀར་སྨུག །མཁོ་དགུའི་ལོངས་སྤྱོད་སྣ་ཚོགས་ཀྱིས། །དཔེ་ཧར་རྒྱལ་
པོའི་ཐུགས་དམ་བསྐང་། །དགྲ་ལྷ་ཆེན་པོའི་ཐུགས་དམ་བསྐང་། །སྟོང་དཔོན་ཆེན་པོའི་ཐུགས་དམ་བསྐང་། །བསྐང་ངོ་བསྐལ་བའི་ཐུགས་དམ་བསྐང་། །

ཐུགས་དམ་བསྐང་ལ་འཕྲིན་ལས་སྒྲུབ། །ཀྱེ་རྟ་དཀར་ཁྲུམ་དམར་སྤྲེའུ་དཀར་ངོ་དམར་དང་། །བྱ་དཀར་ཟེར་དམར་འབག་སེང་གར་མཁན་སོགས། །
ལྷ་ཁང་སྡེར་བཟོ་བྱིས་པ་དཀོར་མཛོད་ནོར། །སྦ་སྨྱུག་རྒྱལ་མཚན་བརྒྱད་སོགས་མཐུན་རྫས་ཀྱིས། །དཔེ་ཧར་དགྲ་ལྷའི་རྒྱལ་པོའི་ཐུགས་དམ་བསྐང་། །

༄༅། །ཆོས་སྐྱོང་གནོད་སྦྱིན་ཆེན་པོའི་གསོལ་ཁ་བཞུགས་སོ། །

༄༅། ། ཧྲཱི༔ པདྨ་ཙཎྜ་མ་ཧཱ་ཀྲོ་དྷ་ཧ་ཡ་གྷི་ཝ་ཧུ་ལུ་ཧུ་ལུ་ཧཱུྃ་ཕཊ༔ མཆོད་གཏོར་ལེགས་པར་བཤམས་ལ་བྱིན་གྱིས་བརླབས་ཏེ། རོལ་པ་
སྐྱ་བདུན་གྱི་ལས་བྱང་ནི། དྲེགས་པ་རང་རྒྱུད་པ་ཡིན་པས་བསྐྱེད་མི་དགོས།བདག་ཉིད་དབང་ཆེན་རྟ་མགྲིན་གསལ་བའི་ཐུགས་ཀའི་ཡི་གེ་ལས་འོད་ཟེར་
དམར་པོ་ལྕགས་ཀྱུ་ལྟ་བུ་སྤྲོས་ཏེ་སོ་སོའི་གནས་ནས་སྤྱན་དྲངས་པ་ནི། སྤོས་དང་ཕྱེ་མར་བསྲེགས་ཤིང་།དར་དམར་པོས་གཡབ་ཅིང་། གདུང་བའི་ང་རོས་འབོད་
པ་ནི། ༈ ཀྱཻ། ཕྱོགས་ཕྱོགས་དེ་ནི་ཕ་གི་ན༔ ཉི་མ་ནུབ་ཕྱོགས་ཕ་གི་ནབཙན་ཡུལ་ཟངས་ཐང་དམར་པོ་ན༔ པདྨ་དབང་

༄༅། །གི་བཀའ་ཉན་པ༔ ཆེ་བཙན་རོལ་པ་སྐྱ་བདུན་ནི༔ ཕལ་ཆེར་སྐུ་མདོག་དམར་པོ་ལ༔ ཕྱག་ན་བ་དན་ཞགས་པ་
བསྣམས༔ སྡེ་བརྒྱད་དྲེགས་པའི་ཚོགས་དང་བཅས༔ ཚུར་སྤྱོན་ཚུར་སྤྱོན་གནས་འདིར་བྱོན༔ ཤུ་ལ་ཧཱི༔ བཛྲ་ས་མ་ཡ་ཛ༔
བྷོ༔ བཙན་མཁར་དམར་པོའི་ནང་ཤེད་ན༔ ཤ་ཁྲག་ལོངས་སྤྱོད་བསམ་མི་ཁྱབ༔ ཡིད་འོང་སྤྱན་གཟིགས་ཀུན་ནས་
མཛེས༔ དམ་ཚིག་གཙང་མའི་གདན་ལ་བཞུགས༔ ས་མ་ཡ་ཏིཥྛ་ལྷན༔ ༈ ཀྱེ། སྐྱེས་བུ་རོལ་པ་མཆེད་བདུན་ནི༔ འཕྲིན་

ལས་མཛད་པ་བསམ་མི་ཁྱབ༔ པདྨ་དབང་གི་བཀའ་སྩལ་པ༔ དམ་ཚིག་གཉེར་བདག་ཁྱོད་ལ་བསྟོད༔ གཙང་མའི་སྐུ་ཁྲུས་འདི་འབུལ་ལོ༔ བདག་དང་
ཡོན་གྱི་བདག་པོ་ལ༔ ཐུགས་རྗེའི་དབང་གིས་ཉེ་བར་མཛོད༔ ཨགྷཾ་བི་ཤུདྡྷེ་སྭཱ་ཧཱ༔ གཙང་མའི་བདུག་སྤོས་སྤྲིན་ལྟར་གཏིབས༔ མེ་ཏོག་སྣང་གསལ་དྲི་
མཆོག་དང༔ ཞལ་ཟས་སྙན་པའི་རོལ་མོ་འབུལ༔ ཐུགས་རྗེའི་དབང་གིས་ཉེ་བར་མཛོད༔ པཥྤེདྷུཔེ་ཨཱ་ལོ་ཀེ་གྷནྡྷེ་ནཻ་ཝི་དྱཾ་ཤལྟ་པུ་ཛ་ཧོ༔ ཀྱེ་སྐྱེས་བུ་སྲོག་
གི་བདག་པོ་ནི༔ འཇིགས་བྱེད་རོལ་པ་སྡེ་བདུན་ཚོགས༔ ཁྱོད་ལ་དགྱེས་པའི་ལོངས་སྤྱོད་ནི༔ ཤ་ཁྲག་དམར་གཏོར་རི་ལྟར་སྤུངས ཟག་མེད་བདུད་རྩི་
མཚོ་ལྟར་བསྐྱིལ༔ རཀྟའི་ཡོན་ཆབ་རྫིང་བུར་གཏམསཿ སྤྱན་གཟིགས་ལོངས་སྤྱོད་སྐར་ལྟར་བཀྲམ༔ རྔ་གླིང་རོལ་མོ་འབྲུག་ལྟར་སྒྲོགས༔ གླུ་དབྱངས་

༄༅། །སྙན་པའི་ཚོགས་དང་བཅས༔ དམ་ཅན་མཆེད་བདུན་ཐུགས་དམ་བསྐང་༔ བཙན་འཁོར་འབར་བའི་ཐུགས་དམ་བསྐང་༔ སྡེ་བརྒྱད་སྡོངས་ཟླའི་
ཐུགས་དམ་བསྐང༔ དཀོར་སྲུང་དམ་ལྡན་ཐུགས་དམ་བསྐང༔ ལས་བཞིའི་ཕོ་ཉའི་ཐུགས་དམ་བསྐང༔ ཧཱུྃ། གསེར་མཁར་དམར་པོ་ལྡེམས་སེ་ལྡེམ༔
 དར་དམར་རུ་མཚོན་པུ་རུ་རུ༔ བ་དན་དམར་པོ་ཡངས་སེ་ཡང་༔ དྲེགས་པའི་མདའ་འཕེན་སྤྲིངས་སེ་སྤྲིང༔ ལས་བྱེད་བཤན་པ་རོ་ལོ་ལོ༔ བཤུགས་
པའི་འབོད་སྒྲ་དི་རི་རི༔ བྷོ༔ ཆེ་བཙན་རྒྱལ་པོའི་ཐུགས་དམ་བསྐང༔ སློབ་དཔོན་པདྨའི་སྤྱན་སྔ་རུ༔ ཐུགས་དམ་ཞལ་བཞེས་དེ་དགོངས་ལ༔ ཁྲི་སྲོང་
ལྡེའུ་བཙན་རྗེ་རིགས་དང༔ རྣལ་འབྱོར་དམ་ལྡན་བརྒྱུད་པར་བཅས༔ དམ་ཚིག་གཅིག་ཏུ་སྐྱོང་བ་དང༔ སྐུ་ལ་བསྡོ་བའི་རིགས་རྒྱུད་ཆོད༔ ལོག་ལྟའི་སྡེ་

དཔུང་ཆམ་ལ་ཕོབ༔ སྔགས་འཆང་རྡོ་རྗེའི་དམ་མ་འབྲལ༔ བཅོལ་ལོ་གཉེར་རོ་མཐུ་རྩལ་བསྐྱེད༔ ཡལ་ཡོལ་བྲི་ཁོལ་མ་མཛད་ཅིག༔ ངོ་བསྲུང་ཟས་
ཕྱིར་མ་འབྲེང་མཛོད༔ ཐུགས་དམ་འགལ་བ་དེ་བསྐངས་ལ༔ བུ་སྡུག་ཚ་བོ་བཞིན་དུ་སྐྱོངས༔ ཞེས་ཕུད་གཙང་ཕྱོགས་བཅུར་གཏོར་ཞིང་བསྐུལ་བར་བྱའོ༔ དྲག་བཙན་མཆེད་
བདུན་གྱི་གསོལ་ཁའི་ལས་བྱུང་པདྨ་ཐོད་ཕྲེང་རྩལ་གྱིས་མཛད༔ རྗེའི་སྐུ་ལྷར་བསྔགས༔ རྒྱ་རྒྱ་རྒྱ༔ པདྨ་དབང་ཆེན་གྱི་བཀའ་སྲུང་ངོ་༔ ཁ་ཐཾ༔ པདྨ་རྒྱལ་པོ་རོལ་བ་རྩལ་གྱིས་མཆིམས་ཕུ་བེ་ཙའི་གླིང་ནས་
གདན་དྲངས་པའོ༔ བྷྱོ། གནོད་སྦྱིན་རྒྱལ་པོ་ཙིའུ་དམར་ཆེ། །དྲེགས་བྱེད་རོལ་པ་སྐྱ་བདུན་དང༌། །བཙན་དམར་བྱེ་བའི་ཚོགས་བཅས་ཀྱི། །ཐུགས་དམ་
བསྐང་བའི་དམ་རྫས་ནི། །རཀྟའི་ཨརྒྷཾ་ལྦུ་འཕྲེང་འཁྲིགས། །བཤོས་བུ་དམར་པོ་རྫ་ལྟར་ཉིལ། །གསེར་སྐྱེམས་མཆོད་པ་མཚོ་ལྟར་བསྐྱིལ། །ཚིལ་ཆེན་

༄༅། །མར་མེ་ཉི་ལྟར་གསལ། །སྤོས་བསྲེགས་དུད་པ་སྤྲིན་ལྟར་གཏིབས། །སྤྱན་གཟིགས་འབྱོར་ཚོགས་སྐར་ལྟར་བཀྲམ། །གནོད་སྦྱིན་འཁོར་
བཅས་ཐུགས་དམ་བསྐང་། །བྲག་དམར་ཤིང་དང་སྲོག་འཁོར་རྟེན། །སྐུ་འབག་བླ་རྡོ་བྲིས་སྐུ་ཡིས། །གནོད་སྦྱིན་སྐུ་ཡི་ཐུགས་དམ་བསྐང་། །རྐང་གླིང་
པི་ཝང་རྒྱུད་མང་དང་། །ཟངས་དུང་སིལ་སྙན་རོལ་མོའི་སྒྲ། །སྙིང་པོ་རྦད་བསད་སྔགས་རྣམས་ཀྱིས། །གནོད་སྦྱིན་གསུང་གི་ཐུགས་དམ་བསྐང་། །དམ་
ལྡན་བསླབ་པ་གསུམ་གྱིས་ཕྱུག །པདྨའི་རྗེས་འབྲང་སྒྲུབ་ལ་བརྩོན། །དམ་ཚིག་སེལ་གྱིས་མ་གོས་པ། །གནོད་སྦྱིན་ཐུགས་ཀྱི་ཐུགས་དམ་བསྐང༌། །
བཙན་མཁར་དམར་པོ་རིམ་གསུམ་ལ། །དར་དམར་རུ་མཚོན་ཕྱོགས་བཞིར་བཙུག །བ་དན་དམར་པོ་མཁར་ལ་སྒྲེང་། །སྟེང་ན་བྱ་ཚོགས་ལྡིང་ཞིང་

འབབས། །ནང་ན་བཙན་གྱི་དམག་ཚོགས་འགྲིམ། །ལོགས་ན་ཤ་རྐྱང་ཤ་ར་ར། །དགྲ་བོའི་ཤ་ཁྲག་རི་ལྟར་སྤུངས། །དངོས་འབྱོར་ཡིད་སྤྲུལ་གཞལ་
ཡས་འདིས། །གནོད་སྦྱིན་ཡོན་ཏན་ཐུགས་དམ་བསྐང་། །མདུང་དམར་རྩ་བའི་སྔགས་ཀྱིས་བསྐོར། །གནམ་ལྕགས་འབར་བའི་ལོ་མ་ཅན། །དུར་ཁྲོད་
རོ་སྒྲ་ལས་བྱས་པའི། །གྲི་ཁྲག་གིས་བྱུག་བཙན་ཞགས་དང་། །གྲི་ལྕགས་ཤཀྟི་འབར་བ་ལས། །གཞན་ཡང་ཀུན་བཟང་མཆོད་སྤྲིན་བཞིན། །ཚོགས་
དྲུག་དབང་པོ་ཚིམས་བྱེད་པའི། །མཛེས་ཤིང་བཀྲམ་པ་བཤམས་ནས་ནི། །སྲུང་མ་འཁོར་བཅས་ཐུགས་དམ་བསྐང་། །དྲེགས་བྱེད་རོལ་པ་སྐྱ་བདུན་
པོ། །སྔོན་གྱི་བསྐལ་པའི་དང་པོ་ལ། །གྲི་ཐང་དམར་པོ་གནས་བཅས་ནས། །སྲིད་གསུམ་ཟས་སུ་ཟ་བའི་ཚེ། །རྟ་མཆོག་ཁྲོས་ནས་སྡང་མིག་གཟིར། །རྡོ་

༄༅། །རྗེའི་དམ་ཚིག་དམ་མ་ཆད། །ད་ལྟར་རིག་འཛིན་བདག་ཅག་གིས། །དགྲ་ལྷ་གཉེན་པོ་ཁྱོད་བསྟེན་ཚེ། །རོལ་པ་སྐྱ་བདུན་འཁོར་དང་བཅས༔
སྒྲུབ་པོ་དེ་ནི་རྒྱང་མ་རིང་། །བྷྱོ་བྷྱོ་སྡང་བའི་དགྲ་ལ་བྷྱོ། །ཕྱོ་ཕྱོ་དེ་ནི་དམག་ལ་ཕྱོ། །དམག་དཔུང་བསྐྱོད་ལ་རུ་མཚོན་ཕྱིར། །དགྲ་དཔུང་སོད་ལ་
བགེགས་དཔུང་ཐུལ། །རྣལ་འབྱོར་བདག་ཅག་འཁོར་བཅས་ཀྱི། །ཚེ་དཔལ་དབང་ཐང་འདོད་དགུ་སྤེལ། །བཀའ་སྲུང་གནོད་སྦྱིན་འཁོར་བཅས་
ཀྱི། །བཀའ་འགལ་དམ་ཉམས་བརླག་པར་མཛོད། །ཇི་ལྟར་བསམ་པའི་ཡིད་སྨོན་རྣམས། །འགྲུབ་པར་མཛོད་ཅིག་མཐུ་རྩལ་ཅན། །ཀྱཻགསེར་ཁྲབ་
རྨོག་དང་མདུང་དམར་བ་དན་གྲི། །མཚོན་ཆ་སྣ་ཚོགས་ཤ་རུས་ཁྲག་མྱོས་བྱེད། །འདོད་ཡོན་བཟའ་བཏུང་རྔ་དང་མཁར་རྔ་དང༌། །སྤྱན་གཟིགས་སྣ་

ཚོགས་སྟོང་གསུམ་གང་བ་ཡིས། །ལྷ་བཙན་དགྲ་ལྷའི་རྒྱལ་པོའི་ཐུགས་དམ་བསྐང་། །རྒྱས་པ་ནི། ཀྱེ་ཡང་ཅིག་ཐུགས་དམ་བསྐང་བ་ནི། །བཙན་ཡུལ་
ཟངས་ཐང་དམར་པོ་ནས། །ཀུན་ཁྱབ་རྡོ་རྗེ་དྲག་པོ་རྩལ། །ལུས་ལ་རོལ་པའི་སྐྱ་དྲུག་དང་། །བཙན་འཁོར་འབར་བའི་ཚོགས་དང་བཅས། །བསྐང་ངོ་
གསོལ་ལོ་མཆོད་པར་བགྱི། །བསེ་རྨོག་གཏུམ་པོ་འོད་དུ་འབར། །གསེར་ཁྲབ་ཟངས་ཀྱི་རི་ལྟར་བརྗིད། །མདུང་དམར་བ་དན་མེ་ལྟར་འཕྱོ། །རལ་གྲི་
མདའ་གཞུ་ལ་སོགས་པ། །མཚོན་ཆ་སྣ་ཚོགས་རི་ལྟར་སྤུངས། །ཤ་ཁྲག་རུས་པ་མྱོས་བྱེད་སོགས། །འདོད་ཡོན་བཟའ་བཅའ་བཏུང་བ་བཅས། །རྔ་དང་
མཁར་རྔ་འབྲུག་ལྟར་སྒྲོགས། །སྤྱན་གཟིགས་སྣ་ཚོགས་སྟོང་གསུམ་གང་། །དགྱེས་པར་བྱེད་པའི་མཆོད་རྫས་ཀྱིས། །གནོད་སྦྱིན་ཙིའུ་དམར་ཐུགས་

༄༅། །དམ་བསྐང་། །ལྷ་བཙན་དགྲ་ལྷའི་ཐུགས་དམ་བསྐང་། །ཡང་ལེ་བེར་གྱི་ཐུགས་དམ་བསྐང་། །བཙན་འཁོར་འབར་བའི་ཐུགས་དམ་བསྐང་། །
བསྐང་གྱུར་འཕྲིན་ལས་རྣམ་བཞི་མཛོད། །གནོད་སྦྱིན་ཆེན་པོའི་བཤགས་པ་ནི། ༈ རྩ་བརྒྱུད་བླ་མ་བསླུ་མེད་དཀོན་མཆོག་གསུམ། །རབ་འབྱམས་གསར་རྙིང་
རྒྱུད་སྡེའི་དཀྱིལ་འཁོར་ལྷ། །གནས་དང་ཡུལ་གྱི་མཁའ་འགྲོ་ཞིང་སྐྱོང་ཚོགས། །དམ་ཅན་རྒྱ་མཚོ་བསྟན་སྲུང་བཀའ་ཉན་པ། །པདྨའི་སྤྱན་སྔར་རྡོ་རྗེའི་
དམ་གནོས་ཏེ། །གཙུག་ལག་ཁང་དང་ཆོས་འཁོར་སྡེ་སྐྱོང་པ། །ལས་ཀྱི་མགོན་པོ་ཚངས་པ་གིང་ཆེན་པོ། །དགྲ་ལྷའི་རྒྱལ་པོ་དཔེ་ཧར་འཁོར་དང་
བཅས། །ཁྱད་པར་པདྨ་དབང་གི་བཀའ་གཉན་མཆོག །བསྟན་པའི་བཀའ་སྲུང་ནག་ཕྱོགས་འཇོམས་པའི་གཤེད། །རོལ་པ་སྐྱ་བདུན་སྡེ་དཔུང་བཅས་

པ་རྣམས། །འདི་གཤེགས་བདག་ཅག་རྣམས་ལ་དགོངས་སུ་གསོལ། །བདག་ནི་རྨོངས་བློ་མ་རིག་གཏི་མུག་གིས། །ནོན་ཏེ་ཆགས་སྡང་ང་རྒྱལ་ཕྲག་
དོག་སོགས། །ཉོན་མོངས་དྲག་པོའི་བསམ་པས་ཉེར་བསླངས་ཏེ། །ཉེས་པ་གང་བྱས་ཁྱེད་ལ་མཐོལ་ལོ་བཤགས། །མཁན་སློབ་སྤངས་དང་ཕམ་ལྷག་
སྦོམ་པོ་སོགས། །འདུལ་བ་ལས་གསུངས་ཉིས་བརྒྱ་ལྔ་བཅུ་ཡི། །སོ་སོར་ཐར་པའི་སྡོམ་པ་གང་འགལ་བ། །དཔང་གྱུར་ཚོགས་དང་སྲུང་མའི་དབང་པོར་
བཤགས། །དཀར་ནག་ཆོས་བཞི་བླང་དོར་གཡེལ་བ་དང༌། །སེམས་ཅན་བློས་སྤངས་ཕར་ཕྱིན་དྲུག་མ་སྤྱད། །བྱང་ཆུབ་སེམས་དཔའི་ཁྲིམས་དང་
འགལ་བ་རྣམས། །དཔང་གྱུར་ཚོགས་དང་སྲུང་མའི་དབང་པོར་བཤགས། །སྙིང་ནས་སློབ་དཔོན་སྨོད་དང་མཆེད་ལྕམ་ལ། །མ་གུས་བགྱིས་སོགས་
